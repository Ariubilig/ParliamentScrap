[
  {
    "id": "76032-1",
    "url": "https://www.parliament.mn/nn/76032/",
    "title": "ТБХ:Монгол Улсын 2026 оны төсвийн тухай хуулийн төслүүдийн гурав дахь хэлэлцүүлгийг хийв",
    "date": "2025-11-05",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төсвийн байнгын хорооны өнөөдрийн /2025.11.05/ хуралдаан 15 цаг 40 минутад үргэлжилж, Засгийн газраас 2025 оны 09 дүгээр сарын 01-ний өдөр өргөн мэдүүлсэн Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн гурав дахь хэлэлцүүлгийг хийлээ. Хуулийн төслүүдийн талаар Улсын Их Хурлын гишүүн, Засгийн газрын гишүүн, Сангийн сайд Б. Жавхлан танилцуулсан. Тэрбээр 2026 оны төсвийн төслийг “Засгийн газрын 2024-2028 оны үйл ажиллагааны хөтөлбөр” болон “Монгол Улсын хөгжлийн 2026 оны төлөвлөгөө”-тэй уялдуулан боловсруулсныг онцлоод төсвийн төсөлд туссан онцлох арга хэмжээг танилцуулав. Тухайлбал, төсвийн урсгал зардал нь өмнөх оноос 585.9 тэрбум төгрөгөөр нэмэгдсэн байна. Үүнд хууль, тогтоомжид заасны дагуу тэтгэврийн хэмжээг жил бүр инфляцын түвшинтэй уялдуулж нэмэхэд 378.0 тэрбум төгрөг, хүүхэд, ахмад настны тооны өсөлтөөс шалтгаалсан халамжийн зардалд 45.3 тэрбум төгрөг, сурагчийн тооны өсөлттэй холбоотой боловсролын салбарын зардалд 81.2 тэрбум төгрөг, хөдөлмөрийн хөлсний доод хэмжээ нэмэгдсэнтэй холбоотойгоор улсын төсвөөс хариуцах эрүүл мэндийн даатгалын шимтгэл болон тусламж, үйлчилгээний зардалд 79.0 тэрбум төгрөг зэрэг зайлшгүй нэмэгдэх зардлууд нөлөөлсөн гэж байлаа. Мөн улсын төсвийн хөрөнгө оруулалтаар хэрэгжүүлэх төсөл, арга хэмжээг хуульд заасны дагуу 2025 оны гуравдугаар сарын 1-ний өдрөөс эхлэн иргэдээс санал авч, сум, дүүрэг, аймаг, нийслэл, салбар яамны түвшинд үе шаттайгаар төлөвлөсөн. “Төсвийн хөрөнгө оруулалтын удирдлагын цахим систем”-ээр нийт 14.4 их наяд төгрөгийн санхүүжих дүн бүхий 1712 төслийн санал хүлээн авснаас холбогдох шалгуур үзүүлэлт, зарчим, бодлогыг харгалзан эрэмбэлж, 579 төсөл, арга хэмжээнд 3 их наяд 267.3 тэрбум төгрөгийг санхүүжүүлэхээр төсвийн төсөлд тусгасан гэв. Засгийн газрын өрийн хувьд Улсын Их Хурлаас 2025 оны тавдугаар сарын 30-ны өдөр баталсан Засгийн газрын өрийн удирдлагын 2026-2028 оны стратегийн баримт бичгийн зорилт, арга хэмжээг мөрдөн ажиллах бөгөөд 2026 онд Засгийн газрын гадаад зээлийн хөрөнгөөр тэргүүлэх ач холбогдол бүхий төсөл, хөтөлбөрүүдийг тэргүүн ээлжинд хэрэгжүүлэх, нэг тэрбум ам. доллар хүртэлх Засгийн газрын өрийн баталгаа гаргах, аймаг, нийслэлийн үнэт цаасыг зохистой хэмжээнд арилжаалах, дотоод үнэт цаасны зах зээлийг дэмжиж, суурь хүүг тогтоох зорилгоор 562 тэрбум төгрөгийн дотоод үнэт цаас гаргах, дахин санхүүжүүлэх зорилгоор нэг тэрбум ам. доллар хүртэл гадаад үнэт цаас арилжаалахаар төсвийн төсөлд тусгасан байна. Үндэсний баялгийн сангийн хувьд “Алсын хараа-2050” урт хугацааны хөгжлийн бодлогын 4.6-д заасан зорилтыг хангах хүрээнд Үндэсний баялгийн сангийн тухай хуулийг 2024 оны 4 дүгээр сарын 19-ний өдөр баталж, хүчин төгөлдөр хэрэгжиж эхэлснээс хойш жил гаруйн хугацаа өнгөрөөд байна. Газрын хэвлий дэх байгалийн баялгийг ирээдүй хойч үеийн иргэдэд тэгш, шударга хүртээх зорилгоор ашигт малтмалын нөөц ашигласны төлбөрөөс Ирээдүйн өв санд хуримтлал бүрдүүлж ирсэн бөгөөд түүхэндээ анх удаа хөрөнгө оруулалтын өгөөжөөр тус сангийн хөрөнгийг арвижуулаад байна. Ингэснээр Үндэсний баялгийн сангийн төрөлжсөн сангуудын хуримтлал 5,509.5 тэрбум төгрөгт хүрээд байгаа бол ирэх онд ашигт малтмалын нөөц ашигласны төлбөрийн орлогоос 2 их наяд 186.9 тэрбум төгрөгийг Ирээдүйн өв санд, уул уурхайн салбарын төрийн өмчит хуулийн этгээдийн төрийн эзэмшлийн 34 хүртэлх хувьд ногдох ногдол ашгийн орлогоос 372.9 тэрбум төгрөгийн орлогыг Хуримтлалын санд төвлөрүүлэхээр Үндэсний баялгийн сангийн 2026 оны төсвийн төсөлд тусгаад байгааг Сангийн сайд Б. Жавхлан танилцуулгадаа онцолсон. Монгол Улсын 2026 оны нэгдсэн төсвийн тэнцвэржүүлсэн орлого 31.6 их наяд төгрөг, нэгдсэн төсвийн суурь зарлага 29.6 их наяд төгрөг, нэгдсэн төсвийн суурь тэнцэл 2.0 их наяд төгрөгийн ашигтай буюу дотоодын нийт бүтээгдэхүүн (ДНБ)-ий 2.0 хувь байж, төсвийн тусгай шаардлагуудыг бүрэн хангахаар байна гэж байлаа. Хуулийн төсөл болон аудитын дүгнэлттэй холбогдуулан Улсын Их Хурлын гишүүд асуулт асууж, үг хэлэв. Тухайлбал, Улсын Их Хурлын гишүүн Д. Цогтбаатар эмч, эмнэлгийн байгууллагууд ажил хаяхаар болсноо эхнээсээ мэдэгдэж буйг дурдаад төсвийн төсөлд энэ асуудлыг хэрхэн шийдвэрлэж буй талаар, Улсын Их Хурлын гишүүн П. Сайнзориг ирэх жилийн төсөв иргэд рүү чиглэсэн ажлын байр бий болгох, бизнесийг дэмжих, хувийн хэвшилд бизнесийн орон зай гаргаж өгөх чиглэлд ямар асуудал тусгагдсан, төрийн албан хаагчдын нэг удаагийн тэтгэмжийг он дамнуулан олгоно гэсэн асуудлыг хэрхэн шийдвэрлэсэн талаар тодруулж, хариулт авсан. Сангийн сайд Б. Жавхлан, 2026 оны төсвийг өргөн барьсан төслөөсөө нэг төгрөг ч хасах боломжгүй. Өргөн барьсан төсөл нь 2026 оны жилийн төлөвлөгөөг биелүүлэхэд зориулсан төсвийн орлого, зардал байдаг. Өөрөөр хэлбэл, хөгжлийн төлөвлөгөөнд өөрчлөлт оруулж байж төсвийн зардал хөдөлнө. Төсөв өргөн барьснаас хойш цалин, тэтгэвэр, тэтгэмжтэй холбоотой асуудлыг Улсын Их Хурлаар ярьж байна. Хий хоосон зардал гэж байхгүй. Гагцхүү төсвийн ерөнхийлөн захирагч бүр 2026 онд хүрэх төлөвлөгөөнөөсөө 10 хувиар хойшоо ухарч байж, цалин, тэтгэвэр тэтгэмжийн нэмэгдлүүд гарч ирж байгаа хэмээн хариулж байлаа. Дараа нь хуулийн төслүүдийг Байнгын хороо болон чуулганы нэгдсэн хуралдаанаар хэлэлцүүлэх бэлтгэл хангах үүрэг бүхий ажлын хэсгийн санал, дүгнэлтийг Улсын Их Хурлын гишүүн, ажлын хэсгийн ахлагч Х. Ганхуяг танилцуулав. Тэрбээр, Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийг хэлэлцүүлэгт бэлтгэх үүрэг бүхий ажлын хэсгийг Төсвийн байнгын хорооны 2025 оны аравдугаар сарын 22-ны өдрийн 22 дугаар тогтоолоор Улсын Их Хурлын гишүүн, Төсвийн байнгын хорооны дарга Х. Ганхуягаар ахлуулан есөн гишүүний бүрэлдэхүүнтэй байгуулсныг дурдлаа. Ажлын хэсэг 2025 оны аравдугаар сарын 29,30,31, арваннэгдүгээр сарын 4,5-ны өдрүүдэд нийт таван удаа хуралдаж, Монгол Улсын нэгдсэн төсвийн төсөлд тооцоолол хийж ажиллан, асуудлыг хэлэлцэж, олонхын саналаар шийдвэрлэж, тодорхой саналуудыг бэлтгэсэн гэв. Тухайлбал, зардал бууруулах чиглэлээр төсвийн төсөлд тусгагдсан урсгал зардалд дүн шинжилгээ хийж, үүнд үндэслэн нийслэл, орон нутгийн төсвийн ерөнхийлөн захирагчдын урсгал зардлыг 6.0 хувиар, бусад төсвийн ерөнхийлөн захирагчдын урсгал зардлыг 12.8 хувиар бууруулах, төсвийн ерөнхийлөн захирагчдын зарим урсгал зардлыг 2025 оны түвшинд барих, тэвчиж болох зарим зардлуудыг хойшлуулах, хөрөнгө оруулалтын төслүүдийн хувьд улсын хөгжлийн жилийн төлөвлөгөөтэйгөө уялдаагүй зарим төслүүдийг хасах, 2027 он болон дараа онууд руу шилжих төслүүдийн санхүүжилтийг тодорхой хувиар бууруулах, зарим салбарын тоног төхөөрөмжийн зардлыг 50 хувиар бууруулах, НҮБ-ын Цөлжилттэй тэмцэх тухай конвенцын Талуудын 17 дугаар бага хурлын барилга, байгууламжийн санхүүжилтийг бууруулах зэрэг зарчмыг баримталсан гэж байлаа."
  },
  {
    "id": "76032-2",
    "url": "https://www.parliament.mn/nn/76032/",
    "title": "ТБХ:Монгол Улсын 2026 оны төсвийн тухай хуулийн төслүүдийн гурав дахь хэлэлцүүлгийг хийв",
    "date": "2025-11-05",
    "category": "Байнгын хороо",
    "part": 2,
    "totalParts": 2,
    "content": "Харин зардал нэмэгдүүлэх чиглэлээр урсгал зардлын гүйцэтгэлийн санхүүжилтийг нэмэгдүүлэх, эмч, эмнэлгийн байгууллагад ажиллагсдын цалин, төрийн өмчийн эрдэм шинжилгээний байгууллагын ажилчдын цалин болон өндөр насны тэтгэвэр, халамжийн тэтгэврийг нэмэгдүүлэхээр санал оруулж байна. Түүнчлэн ажлын хэсэгт Улсын Их Хурлын гишүүд, төрийн болон төрийн бус байгууллагаас албан бичгээр ирүүлсэн санал тус бүрийг судалж, хуралдаанаар хэлэлцсэнийг онцолсон. Ингээд Төсвийн байнгын хорооны тогтоолоор байгуулагдсан ажлын хэсэг, Байнгын хороод, Төсвийн зарлагын хяналтын дэд хороо болон Улсын Их Хурлын гишүүдээс Монгол Улсын 2026 оны төсвийн төсөлтэй холбогдуулан ирүүлсэн зарчмын зөрүүтэй саналын томьёолол бүрээр санал хураалт явууллаа. Тодруулбал, Ажлын хэсгээс төсвийн зарлагын хэмжээг нэмэгдүүлэхгүйгээр төсвийн ерөнхийлөн захирагч нарын төсвийн багцад тусгагдсан урсгал болон хөрөнгө оруулалтын зардалд зохицуулалт хийсэн саналуудыг хуралдаанд оролцсон гишүүдийн олонх тус тус дэмжсэн. Мөн төсвийн тэнцэлд нөлөөлөхгүй зохицуулалтын саналууд болон төсвийн захирагч хооронд шилжүүлэх, хөрөнгө оруулалтын төсөл, арга хэмжээний нэр өөрчлөхтэй холбоотой Ажлын хэсгээс гаргасан саналуудыг хуралдаанд оролцсон гишүүдийн олонх дэмжлээ. Энэ талаарх Байнгын хорооны санал, дүгнэлтийг чуулганы нэгдсэн хуралдаанд Улсын Их Хурлын гишүүн П. Ганзориг танилцуулахаар тогтов хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 76031,
    "url": "https://www.parliament.mn/nn/76031/",
    "title": "ЭЗБХ: “Хянан шалгах түр хороо байгуулах тухай” Улсын Их Хурлын тогтоолын төслийг дэмжив",
    "date": "2025-11-05",
    "category": "Байнгын хороо",
    "content": "Улсын Их Хурлын Эдийн засгийн байнгын хорооны өнөөдрийн (2025.11.05) хуралдаан 16 цаг 33 минутад, гишүүдийн 53.1 хувийн ирцтэй эхэлж, Улсын Их Хурлын гишүүн Л. Оюун-Эрдэнэ нарын 33 гишүүнээс 2025 оны 10 дугаар сарын 06-ны өдөр өргөн мэдүүлсэн “Хянан шалгах түр хороо байгуулах тухай” Улсын Их Хурлын тогтоолын төслийг хэлэлцэв. Төсөл санаачлагчийн илтгэлийг Улсын Их Хурлын гишүүн Л. Оюун-Эрдэнэ танилцууллаа. Монгол Улсын Үндсэн хуулийн Зургадугаар зүйлийн 2 дахь хэсэгт “… Монгол Улсын иргэдэд өмчлүүлснээс бусад газар, түүнчлэн газрын хэвлий, түүний баялаг, ой, усны нөөц, ан амьтан, төрийн нийтийн өмч мөн” хэмээн заасан байдаг. Стратегийн ач холбогдол бүхий ашигт малтмалын ордыг ашиглахдаа байгалийн баялаг ард түмний мэдэлд байх зарчимд нийцүүлэн, түүний үр өгөөжийн дийлэнх нь ард түмэнд ногдож байх эрх зүйн үндсийг хуулиар тогтоохоор зохицуулсан бөгөөд гагцхүү Улсын Их Хурал бүх ард түмнийг төлөөлөн байгалийн баялаг, стратегийн ордуудыг захиран зарцуулах онцгой эрхтэй хэмээн хуульчилсан гэдгийг төсөл санаачлагч илтгэлдээ дурдав. Тавантолгойн чулуун нүүрсний ордын хайгуулыг БНМАУ 1940-1990 он хүртэл 50 жилийн хугацаанд улсын төсвөөс санхүүжүүлсээр ирсэн бөгөөд тус ордын бүрэлдэхүүн болох \"Ухаа худаг\"-ийн хэсгийг Улсын Их Хурлаар хэлэлцүүлэлгүй шийдвэрлэсэн эсэх талаар дүгнэлт гаргаж, баримт бичгүүдийг нотлон шинжилж, иргэдийн мэдэх эрхийг хангах зорилгоор Монгол Улсын Үндсэн хуулийн Хорин наймдугаар зүйлийн 2 дахь хэсэгт “Хуулийн биелэлтийг хангахтай холбоотой нийтийн ашиг сонирхлыг хөндсөн тодорхой асуудлаар Улсын Их Хурлын нийт гишүүний дөрөвний нэгээс доошгүй нь хянан шалгах түр хороо байгуулах санал тавибал Улсын Их Хурал цөөнхийн төлөөллийг оролцуулан уг хороог байгуулна” гэж заасныг үндэслэн 33 гишүүн тогтоолын төслийг санаачлан, өргөн мэдүүлжээ. Хянан шалгах түр хорооноос Тавантолгойн бүлэг ордод хамаарах тусгай зөвшөөрөлтэй талбайн ашиглалт Монгол Улсын хууль тогтоомжид нийцэж байгаа эсэх, холбогдох баримт бичиг үйл ажиллагаанд Монгол Улсын Их Хурлын хяналт шалгалтын тухай хуулийн дагуу хяналт шалгалт хийснээр стратегийн ач холбогдол бүхий Тавантолгойн бүлэг ордтой холбогдуулж олон нийтийн мэдэх эрх хангагдаж, иргэд Таван толгойн бүлэг ордод хамаарах тусгай зөвшөөрөлтэй талбайн ашиглалт, эдийн засгийн үр өгөөж, нөөцийн талаар бодит мэдээлэлтэй болно хэмээн үзжээ. Төсөл санаачлагчийн илтгэлтэй холбогдуулан Улсын Их Хурлын гишүүн Б. Уянга, Ч. Лодойсамбуу нар асуулт асууж, байр сууриа илэрхийлсэн. Тавантолгойн бүлэг ордын Энержи Ресурс компанийн эзэмшиж байгаа \"Ухаа худаг\"-ийн хэсгийн тусгай зөвшөөрөл нь 2006 онд Ашигт малтмалын тухай хууль шинэчлэгдэхээс өмнө олгогдсон буюу асуудал байхгүй гэдэг аудитын дүгнэлт 2012 онд гарсан байгааг Б. Уянга гишүүн хэлээд, хянан шалгах түр хорооны тусгай шалгалтын сэдвийн хүрээ өмнө нь хянан шалгагдсан асуудлуудаар дахин шалгахаар, давхардсан гэж үзэж байгаа тул төслийг дэмжихгүй байгаагаа илэрхийлэв. \"Ухаа худаг\"-ийн ашиглалтын тусгай зөвшөөрөлтэй холбоотой хянан шалгах түр хороо байгуулахыг дэмжиж буйгаа Ч. Лодойсамбуу гишүүн илэрхийлээд тусгай шалгалтын сэдвийн хүрээтэй холбоотой тодруулга хийж, төсөл санаачлагч болон Байнгын хорооны даргаас хариулт авсан. Ийнхүү гишүүд асуулт асууж, тодруулга хийсний дараа Байнгын хорооны дарга Р. Сэддорж нам, эвслийн бүлгүүдээс хянан шалгах түр хорооны бүрэлдэхүүнд ажиллуулахаар ирүүлсэн нэрсийг, эдгээр гишүүн нь тухайн асуудлын хүрээнд ашиг сонирхлын зөрчилгүй болохыг тэмдэглээд, Улсын Их Хурлын тогтоолын төслийг уншиж танилцууллаа. Улсын Их Хурлын 2007 оны 27 дугаар тогтоолоор стратегийн ач холбогдол бүхий ашигт малтмалын ордод хамруулсан Тавантолгойн нүүрсний бүлэг ордод хамаарах MV-011952 дугаартай “Ухаа худаг” ашигт малтмалын тусгай зөвшөөрөл болон бусад тусгай зөвшөөрөлтэй талбайн ашиглалтын үйл ажиллагаатай холбогдуулж хууль тогтоомжийн биелэлтийг хангуулах, иргэдийн мэдэх эрхийг хангах зорилгоор хянан шалгах түр хорооны тусгай шалгалтын сэдвийг “Тавантолгойн чулуун нүүрсний бүлэг ордод хамаарах MV-011952 дугаартай “Ухаа худаг” ашигт малтмалын тусгай зөвшөөрөл болон бусад тусгай зөвшөөрөлтэй талбайг ашиглах үйл ажиллагаа, олборлосон нүүрстэй холбогдуулж байгуулсан оффтейк гэрээнүүд Монгол Улсын хууль тогтоомжид нийцэж байгаа эсэх, холбогдох баримт бичиг, үйл ажиллагаанд хяналт шалгалт хийх”-ээр төсөлд тусгажээ. Улсын Их Хурлын хянан шалгах түр хорооны тусгай шалгалтын хүрээ хязгаарыг мөн тусгасан байна. Тодруулбал, Өмнөговь аймгийн Цогтцэций сумын нутаг дэвсгэрт байрлах Тавантолгойн чулуун нүүрсний бүлэг ордод хамаарах MV-011952 дугаартай “Ухаа худаг” ашигт малтмалын тусгай зөвшөөрөл болон бусад тусгай зөвшөөрөлтэй талбайг ашиглах үйл ажиллагаа нь холбогдох хууль тогтоомжид нийцсэн эсэхийг шалгаж, дүгнэлт гаргахаар төсөлд тусгажээ. Мөн стратегийн ач холбогдол бүхий Тавантолгойн чулуун нүүрсний бүлэг ордоос олборлосон нүүрстэй холбогдуулж байгуулсан оффтейк гэрээнүүд холбогдох хууль тогтоомжид нийцсэн эсэхийг хянан шалгахаар төсөлд тусгасныг Р. Сэддорж дарга танилцуулав. Түүнчлэн Ашигт малтмалын тухай хууль, Үндэсний баялгийн сангийн тухай хуулийн хэрэгжилтийг хангах хүрээнд Өмнөговь аймгийн Цогтцэций сумын нутаг дэвсгэрт байрлах стратегийн ач холбогдол бүхий Тавантолгойн чулуун нүүрсний бүлэг ордод хамаарах MV-011952 дугаартай “Ухаа худаг” ашигт малтмалын тусгай зөвшөөрөл болон бусад тусгай зөвшөөрөлтэй талбайг эзэмшигч хуулийн этгээдийн оруулсан хөрөнгө оруулалт, олборлосон нүүрс, үйл ажиллагаа, мөнгөн урсгалд дүн шинжилгээ хийхээр тусгай шалгалтын хүрээ хязгаарыг тогтоох нь зүйтэй хэмээн үзсэн байна. Улсын Их Хурлын хянан шалгах түр хорооны бүрэлдэхүүнд олонхыг төлөөлж Улсын Их Хурлын гишүүн Ж. Алдаржавхлан, Н. Алтаншагай, М. Ганхүлэг, Л. Оюун-Эрдэнэ, П. Сайнзориг, Ц. Сандаг-Очир, О. Саранчулуун, С. Эрдэнэбат нар, цөөнхийг төлөөлж Улсын Их Хурлын гишүүн О. Алтангэрэл, Ж. Баясгалан, Р. Батболд, Л. Мөнхбаясгалан, А. Ундраа, Л. Энхнасан, Р. Эрдэнэбүрэн нар ажиллах юм байна. Тусгай шалгалтыг иж бүрэн хэрэгжүүлж, тайлан, санал, дүгнэлтийг Монгол Улсын Их Хурлын хяналт шалгалтын тухай хуулийн 32 дугаар зүйлийн 32.7 дахь хэсэгт заасан хугацаанд Улсын Их Хуралд танилцуулахыг хянан шалгах түр хороонд даалгахаар төсөлд тусгасныг Р. Сэддорж дарга Байнгын хорооны хуралдаанд танилцууллаа. Үргэлжлүүлэн хянан шалгах түр хорооны тусгай шалгалтын сэдэв, хүрээ, хязгаар Монгол Улсын Үндсэн хуульд нийцсэн гэж үзэж, холбогдох Улсын Их Хурлын тогтоолын төслийг чуулганы нэгдсэн хуралдаанаар хэлэлцүүлэхийг дэмжих эсэхээр санал хураалт явуулсан. Хуралдаанд оролцсон гишүүдийн олонх буюу 72.2 хувь нь дэмжсэн тул Байнгын хорооны хорооны санал, дүгнэлтийг нэгдсэн хуралдаанд танилцуулахаар тогтов хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 76028,
    "url": "https://www.parliament.mn/nn/76028/",
    "title": "ТББХ: Үндсэн хуулийн цэцийн 2025 оны 08 дугаар дүгнэлтийн талаар УИХ-ын гишүүд байр сууриа илэрхийллээ",
    "date": "2025-11-05",
    "category": "Байнгын хороо",
    "content": "Улсын Их Хурлын Төрийн байгуулалтын байнгын хороо өнөөдөр /2025.11.05/ хуралдаж, Үндсэн хуулийн цэцийн 2025 оны 08 дугаар дүгнэлтийн тухай хэлэлцэв. Байнгын хорооны дарга Ц. Сандаг-Очир, Үндсэн хуулийн цэцийн 2025 оны 08 дугаар Дүгнэлтийн нэгтгэн дүгнэх хэсэгт “... энэхүү дүгнэлт Үндсэн хуулийн цэцийн эцсийн шийдвэр бөгөөд Улсын Их Хурал энэ талаар хүлээн зөвшөөрөх эсэх шийдвэр гаргахгүй.” гэж дүгнэсэн байна. Иймд өнөөдрийн хуралдаанаар Үндсэн хуулийн цэцийн дүгнэлтийг хэлэлцэхгүй, харин Монгол Улсын Их Хурлын тухай хуулийн 23 дугаар зүйлд заасны дагуу Монгол Үндсэн хуулийн цэцийн дүгнэлтэд дурдсан асуудалтай холбогдуулан төрийн байгууллын хувьд шийдвэрлэх шаардлагатай асуудлын талаар хэлэлцэж, гишүүд саналаа хэлнэ гэдгийг тодотгон хэлж, УИХ-ын гишүүд Үндсэн хуулийн цэцийн дүгнэлттэй холбогдуулан байр сууриа илэрхийлэв. УИХ-ын гишүүн С. Зулпхар, Эрх мэдлийн хяналт, тэнцлийн хүрээнд аваад үзвэл УИХ хууль тогтоодог институц. Үндсэн хуулийн цэц бол шүүх эрх мэдлийн хүрээний институц. Үндсэн хуулийн цэцээс гарсан шийдвэрийг эцсийнх гэж тодорхой дурдсан бол бид хүлээж аваад явах нь зөв гэж бодож байна. Гэхдээ гишүүд хоёр өөр асуудал дээр процессын хувьд эргэлзээ төрүүлж байна гэсэн байр суурь илэрхийлж буйг хэлэлцэх эрх нь УИХ-д байгаа. Тиймээс эргэлзээтэй асуудлыг шийдвэрлэх хуулийн төслийг санаачлан, эрх зүйн орчныг улам боловсронгуй болгох ёстой хэмээлээ. УИХ-ын гишүүн А. Ариунзаяа, Төрийн эрх барих дээд байгууллага нь УИХ. Засгийн газартаа итгэл үзүүлэх эсэх асуудлаар гаргах шийдвэр ч УИХ-ын бүрэн эрх юм гэдгийг дахин нотолж хэлмээр байна гээд, Үндсэн хуулийн цэцийн тухайн өдрийн их суудлын хуралдааны процесс, гарсан дүгнэлтийн талаар тодруулан өгүүлэв. Тэрбээр, УИХ-ын 2025 оны 95 дугаар тогтоол хүчин төгөлдөр эсэх талаар маргаантай нөхцөл байдлыг үүсээд байгааг тодотгоод, Үндсэн хуулийн цэц маш маргаантай асуудлыг бий болголоо хэмээн үзэж байгаагаа илэрхийлэв. УИХ-ын гишүүн Б. Хэрлэн, Үндсэн хуулийн цэцэд маргаан хянан шийдвэрлэх тухай хуульд Цэцийн гаргаж байгаа шийдвэр нь дүгнэлт, тогтоол, магадлал гэсэн гурван хэлбэртэй байна гэж заасныг дурдаад, Үндсэн хуулийн цэцийн их суудал хуралдсан тохиолдолд шийдвэр эцсийнх байна гэж дүгнэлтэд тодорхой бичсэнийг тодотгов. Тиймээс одоо Үндсэн хуулийн цэцээс гаргасан эцсийн шийдвэрийн мөрөөр цаашдаа бид ямар арга хэмжээ авах, УИХ-ын 95 дугаар тогтоолыг хэрхэн ойлгох, Үндсэн хууль зөрчсөн гэж дүгнэлтэд дурдагдсан УИХ-ын дэд дарга Х. Булгантуяатай холбоотой асуудал ямар хуулиар зохицуулагдах талаар ярих нь зүйтэй гэж үзэж байна хэмээгээд, Үндсэн хууль, Монгол Улсын Их Хурлын тухай, Монгол Улсын Их Хурлын чуулганы хуралдааны дэгийн тухай хуульд заасан хүрээнд цаашид хэлэлцүүлэг өрнүүлэх талаар тогтож ярих нь зүйтэй гэлээ. УИХ-ын гишүүн Б. Жаргалан, Өнгөрсөн хугацаанд Үндсэн хуулийн цэцийн шийдвэртэй холбоотой нийгэмд талцал хуваагдал үүсэж, улс орон даяараа бараг үндсэн хууль судлаач боллоо. Одоо улс төржилтийг хүлээн зөвшөөрч болохгүй. Тиймээс асуудалд объектив байдлаар хандаж, Үндсэн хуулиа, парламентын дархлаагаа хамгаалах талаар ярилцах нь зүйтэй. Төрийн байгуулалтын байнгын хороо ажлын хэсэг байгуулаад, үүссэн нөхцөл байдалтай холбоотой хуулийн хийдлүүд хаана байгаа, процессын алдаанууд яагаад гарав гэдгийг тодруулж, Монгол Улсын Их Хурлын тухай, Монгол Улсын Их Хурлын чуулганы хуралдааны дэгийн тухай хуульд өөрчлөлт оруулах асуудлаар ажиллах нь зүйтэй хэмээлээ. УИХ-ын гишүүд үг, хэлж, байр сууриа илэрхийлсний дараа Байнгын хорооны дарга Ц. Сандаг-Очир, Монгол Улсын Их Хурлын тухай хуулийн 14 дүгээр зүйлийн 14.2-т Улсын Их Хурлын дэд даргыг огцруулах асуудлыг нэр дэвшүүлсэн нам, эвслийн бүлгийн хүсэлтээр шийдвэрлэхээр заасан бөгөөд Үндсэн хуулийн цэцийн 8 дугаар дүгнэлтийн 1 дэх хэсгийн хүрээнд Улсын Их Хурал дахь МАН-ын бүлэг Үндсэн хууль зөрчсөн албан тушаалтныг (УИХ-ын дэд даргыг) огцруулах хүсэлтээ Улсын Их Хуралд оруулан нэгдсэн хуралдаанаар шийдвэрлүүлэхээр байна хэмээн мэдэгдсэнээр энэ өдрийн хуралдаан өндөрлөлөө хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 76026,
    "url": "https://www.parliament.mn/nn/76026/",
    "title": "ТБХ:Монгол Улсын 2026 оны төсвийн тухай хуулийн төслийн хамт өргөн мэдүүлсэн хууль, тогтоолын төслүүдийн анхны хэлэлцүүлгийг хийв",
    "date": "2025-11-05",
    "category": "Байнгын хороо",
    "content": "Улсын Их Хурлын Төсвийн байнгын хорооны өнөөдрийн хуралдаан /2025.11.05/ 12 цаг 35 минутад гишүүдийн ирц бүрдсэнээр эхэлж, хоёр асуудал хэлэлцэхээр тогтлоо. Хуралдааны эхэнд Байнгын хорооны дарга Х. Ганхуягийн танилцуулсан хэлэлцэх асуудалтай холбогдуулан асуулт асууж, санал хэлэх гишүүн байсангүй. Иймд Засгийн газраас 2025 оны 09 дүгээр сарын 01-ний өдөр өргөн мэдүүлсэн Монгол Улсын 2026 оны төсвийн тухай хуулийн төслийн хамт өргөн мэдүүлсэн хууль, тогтоолын төслүүдийн анхны хэлэлцүүлгийг явуулав. Энэ талаарх ажлын хэсгийн танилцуулгыг Улсын Их Хурлын гишүүн, ажлын хэсгийн ахлагч Д.Үүрийнтуяа хийлээ. Тэрбээр танилцуулгадаа, Төсвийн байнгын хорооны 2025 оны 22 дугаар тогтоолоор Монгол Улсын 2026 оны төсвийн тухай хуулийн төслийн хамт өргөн мэдүүлсэн хууль, Улсын Их Хурлын тогтоолын төслүүдийг Байнгын хороо болон нэгдсэн чуулганаар хэлэлцүүлэх бэлтгэл хангах, санал, дүгнэлтийн төсөл боловсруулах үүрэг бүхий ажлын хэсгийг Улсын Их Хурлын гишүүн Д.Үүрийнтуяагаар ахлуулж, Улсын Их Хурлын гишүүн Б. Бадамсүрэн, Ц. Баатархүү, Ж. Баясгалан, Б. Бейсен, Д. Лувсанжамц, З. Мэндсайхан, Д. Пүрэвдаваа, Д. Энхтүвшин нарын бүрэлдэхүүнтэй байгуулсныг дурдаад ажлын хэсэг гурван удаа хуралдсан гэлээ. Ажлын хэсгээс багш, эмч, эмнэлгийн байгууллагын ажилчдын цалин, ахмад настны тэтгэвэр, тэтгэмжийг нэмэгдүүлж байгаатай холбогдуулан татварын зардлыг бууруулах зорилгоор нэмэгдсэн өртгийн албан татварын буцаан олголтын хэрэгжих хугацааг хойшлуулж, хуулийг 2026 оны аравдугаар сарын 01-ний өдрөөс эхлэн дагаж мөрдөх, Үндэсний баялгийн сангийн тухай хуулийг хэрэгжүүлэх зарим арга хэмжээний тухай Улсын Их Хурлын тогтоолын төслийн Таван толгойн бүлэг ордын ашиглагдаагүй байгаа хэсгийг эдийн засгийн эргэлтэд оруулах, орд ашиглалтыг сайжруулахдаа хөрөнгө оруулагчийг нээлттэй сонгон шалгаруулах, бүтээгдэхүүний арилжааг хуулийн хүрээнд ил тод, үр ашигтай зохион байгуулах зарчмын асуудлыг төсөлд тусгах саналыг бэлтгэсэн байна. Мөн Хууль тогтоомжийн тухай хуульд заасан журмын дагуу хууль, Улсын Их Хурлын тогтоолын төслүүдэд найруулгын болон хууль зүйн техникийн санал бэлтгэснийг ажлын хэсгийн ахлагч танилцуулгадаа онцолсон. Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.10 дахь хэсэгт заасны дагуу Байнгын хороо Монгол Улсын 2026 оны төсвийн тухай хуулийн төслийн хамт өргөн мэдүүлсэн Нэмэгдсэн өртгийн албан татварын тухай хуульд өөрчлөлт оруулах тухай, Төр, хувийн хэвшлийн түншлэлийн тухай хуульд нэмэлт, өөрчлөлт оруулах тухай хуулийн төсөл болон Засгийн газрын үнэт цаас гаргах эрх олгох тухай, Үндэсний баялгийн сангийн тухай хуулийг хэрэгжүүлэх зарим арга хэмжээний тухай Улсын Их Хурлын тогтоолын төслийг зүйл бүрээр хэлэлцсэн. Хууль, тогтоолын төслүүдийн талаар асуулт асуух гишүүн байгаагүй тул Улсын Их Хурлын гишүүд, Байнгын хорооны гишүүд, Ажлын хэсгээс гаргасан төслүүдийн талаарх зарчмын зөрүүтэй саналын томьёолол бүрээр санал хураалт явууллаа. Энэ талаарх Төсвийн байнгын хорооны санал, дүгнэлтийг Улсын Их Хурлын гишүүн Д.Үүрийнтуяа чуулганы нэгдсэн хуралдаанд танилцуулахаар тогтов. Үүгээр хуралдаан түр завсарлаж, үдээс хойш Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн гурав дахь хэлэлцүүлгийг үргэлжлүүлэн хэлэлцэхээр боллоо хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 76025,
    "url": "https://www.parliament.mn/nn/76025/",
    "title": "ХЗБХ: Үндсэн хуулийн цэцийн 2025 оны 08 дугаар дүгнэлтийн тухай хэлэлцлээ",
    "date": "2025-11-05",
    "category": "Байнгын хороо",
    "content": "Улсын Их Хурлын Хууль зүйн байнгын хорооны өнөөдрийн (2025.11.05) хуралдаан 10 цаг 33 минутад гишүүдийн 64 хувийн ирцтэйгээр эхэлж, Үндсэн хуулийн цэцийн 2025 оны 08 дугаар дүгнэлтийн тухай хэлэлцэв. Үндсэн хуулийн цэцийн 2025 оны 08 дугаар дүгнэлтийн “Нэгтгэн дүгнэх” хэсэгт “… энэхүү дүгнэлт Үндсэн хуулийн цэцийн эцсийн шийдвэр бөгөөд Улсын Их Хурал энэ талаар хүлээн зөвшөөрөх эсэх шийдвэр гаргахгүй.” хэмээснийг Байнгын хорооны дарга Д. Цогтбаатар танилцуулаад, иймд Монгол Улсын Их Хурлын тухай хуулийн 23 дугаар зүйлийн 23.10.1-д заасны дагуу Монгол Улсын Үндсэн хуулийн цэцийн дүгнэлтэд дурдсан асуудлыг хууль, эрх зүйн хувьд хэрхэн шийдвэрлэх талаар хэлэлцэж, гишүүд саналаа илэрхийлнэ хэмээн тодотгосон. Хэлэлцэж буй асуудалтай холбогдуулан Улсын Их Хурлын гишүүн Х. Тэмүүжин, Х. Баасанжаргал, Ж. Баярмаа, П. Сайнзориг, Д. Ганбат, О. Номинчимэг нар үг хэллээ. Х. Тэмүүжин гишүүн хууль зүйн холбогдох лавлагааг гаргах, эрх зүйн орчныг сайжруулах, ойлголтоо тодорхой болгох, хууль тогтоох чиг үүргээ бүрэн хэрэгжүүлэх хэрэгцээ байгаа гэдгийг хүлээн зөвшөөрч, судлаачид, эрдэмтэд, хуульчдыг оролцуулан өргөн бүрэлдэхүүнтэй, нухацтай хэлэлцүүлэг хийх шаардлагатай гэдэг санал хэллээ. Х. Баасанжаргал гишүүн Үндсэн хуулийн цэц нэг дүгнэлтээр Улсын Их Хурлын чуулганы нэгдсэн хуралдааныг даргалах үйл ажиллагаа болон \"Монгол Улсын Ерөнхий сайдыг огцруулах тухай\" Улсын Их Хурлын 2025 оны 95 дугаар тогтоолын талаарх хоёр тусдаа асуудлыг нэгтгэн шийдвэрлэсэн гэв. Тэрбээр “Дүгнэлтэд дурдагдсан хоёр асуудлын нэгийг л Улсын Их Хурал хэлэлцэж байна. Тэгвэл Улсын Их Хурлын 2025 оны 95 дугаар тогтоолыг хэрхэх талаар тодорхойгүй байдал үүсэх болно. Тус тогтоол өнөөдөр хүчинтэй эсэх, Үндсэн хуулийн цэцийн 2025 оны 08 дугаар дүгнэлтэд “… энэ тогтоолыг хүчингүй болгосугай” гэж бичээгүй байгаа учир Улсын Их Хурал тухайн шийдвэрээ хүчингүй болгох эсэх нь тодорхойгүй байна. Үндсэн хуулийн зөрчил үүсгэхгүйн тулд Хууль зүйн байнгын хороо нухацтай хэлэлцээд, тодорхой шийдэл гаргах ёстой” гэв. Ж. Баярмаа гишүүн Улсын Их Хурлын 2025 оны 95 дугаар тогтоол хүчин төгөлдөр эсэх талаар болон Улсын Их Хурлын чуулганы нэгдсэн хуралдааныг даргалах үйл ажиллагаатай холбоотой дүгнэлтийн мөрөөр хэрхэн шийдвэрлэх талаар байр сууриа илэрхийлсэн бол П. Сайнзориг гишүүн “Энэхүү дүгнэлтийг хэлэлцээд дахин Цэцийн маргаан руу орох нөхцөл бүрдэх гэж байна. Өнөөдөр Монгол Улсын Үндсэн хууль, Цэцийн дүгнэлтийн аль нь илүү хүчин чадалтай болохыг дэнслэх гэж байна. Ямар ч үед Үндсэн хуулиа л бид дагаж мөрдөнө” хэмээлээ. Тэрбээр Үндсэн хуулийн цэц нь Монгол Улсын Үндсэн хуулийн Жаран зургадугаар зүйлийн 3 дахь хэсгийг баримтлалгүй, мөн зүйлийн 4 дэх хэсгийг үндэслэн дүгнэлт гаргасан болохыг тэмдэглээд “Үндсэн хууль бол нийгмийн гэрээ, энэ гэрээний нэг тал нь ард түмэн. Ард түмний төлөөлөл бол Улсын Их Хурлын гишүүд. Тэгэхээр Үндсэн хуулийг парламент сахин хамгаалах институц. Үндсэн хуулийг ийн бүдгэрүүлж, үзэл санааг гуйвуулж байгаад харамсаж байна” гэв. Д. Ганбат гишүүн Үндсэн хуулийн цэцийн 2025 оны 08 дугаар дүгнэлтийг дэмжиж буйгаа илэрхийлсэн бол О. Номинчимэг гишүүн Үндсэн хуулийн цэц нь дээрх дүгнэлтийг гаргахдаа Монгол Улсын Үндсэн хуулийн Жаран зургадугаар зүйлийн 4 дэх хэсгийг биш, 3 дахь хэсгийг баримтлах ёстой байсан хэмээн үзэж буйгаа илэрхийлэв. Монгол Улсын Үндсэн хуулийг баримтлан Үндсэн хуулийн цэц их суудлынхаа хуралдаанаар шийдвэр гаргасан байхад хууль тогтоогчийн хувиар дахин тайлбарлах, санал нийлэхгүй зэрэг үндэслэлээр хандах нь нийгмийн тохиролцоог хүлээн зөвшөөрөхгүй байгаагийн илрэл болно гэж Байнгын хорооны дарга Д. Цогтбаатар хэлээд “Бид Үндсэн хуультай маргаад байвал маргаан хэзээ ч дуусахгүй. Аливаа төрлийн маргааныг шийдвэрлэхэд нэг тал нь сэтгэл ханамжтай, нөгөө тал сэтгэл дундуур үлддэг. Бид шүүхийн шийдвэрийг дагаад явна гэдэг нийгмийн гэрээтэй” гэлээ. Хуралдааны төгсгөлд Д. Цогтбаатар дарга Монгол Улсын Их Хурлын тухай хуулийн 14 дүгээр зүйлийн 14.2-т Улсын Их Хурлын дэд даргыг огцруулах асуудлыг нэр дэвшүүлсэн нам, эвслийн бүлгийн хүсэлтээр шийдвэрлэхээр заасан бөгөөд Үндсэн хуулийн цэцийн 2025 оны 08 дугаар дүгнэлтийн нэг дэх хэсгийн хүрээнд Улсын Их Хурал дахь МАН-ын бүлэг Улсын Их Хурлын дэд даргыг огцруулах хүсэлтээ Улсын Их Хурлын нэгдсэн хуралдаанаар шийдвэрлүүлэхээр байна хэмээв. Мөн Үндсэн хуулийн цэцийн 2025 оны 08 дугаар дүгнэлтийн хоёр дахь хэсгийн хүрээнд Үндсэн хуулийн цэцийн их суудлын хуралдааны шийдвэрээр хүчингүй болсон Улсын Их Хурлын 2025 оны 95 дугаар тогтоолд холбогдох кодификац хийж, зарлан нийтэлж, мэдээлэх ажлыг хийх шаардлага үүсэж байгааг дурдлаа. Үүгээр Хууль зүйн байнгын хорооны өнөөдрийн хуралдаан өндөрлөв хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "76024-1",
    "url": "https://www.parliament.mn/nn/76024/",
    "title": "Төсвийн зарлагын хяналтын дэд хороо Монгол Улсын 2026 оны төсвийн тухай хуулийн төслүүдийн гурав дахь хэлэлцүүлгийг хийлээ",
    "date": "2025-11-05",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төсвийн зарлагын хяналтын дэд хорооны өнөөдрийн /2025.11.05/ хуралдаан 09 цаг 56 минутад гишүүдийн ирц бүрдсэнээр эхэлж, нэг асуудал хэлэлцэн шийдвэрлэв. Хуралдааныг дэд хорооны дарга Д. Цогтбаатар даргаллаа. Хуралдаанаар Засгийн газраас 2025 оны 09 дүгээр сарын 01-ний өдөр өргөн мэдүүлсэн Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн гурав дахь хэлэлцүүлгийг хийв. Энэ талаар Улсын Их Хурлын гишүүн, Засгийн газрын гишүүн, Сангийн сайд Б. Жавхлан танилцуулсан. Тэрбээр, 2026 оны төсвийн төслийг “Засгийн газрын 2024-2028 оны үйл ажиллагааны хөтөлбөр” болон “Монгол Улсын хөгжлийн 2026 оны төлөвлөгөө”-тэй уялдуулан боловсруулсныг дурдаад төсвийн төсөлд туссан онцлох арга хэмжээнээс товч танилцуулав. Тухайлбал, төсвийн урсгал зардлын хувьд, удирдах албан тушаалтны орон тоог бууруулж, төрийн албан хаагчдын нийт орон тооны тэлэлтийг хязгаарлахын зэрэгцээ Төрийн хэмнэлтийн тухай хуулийн хэрэгжилтийг хангаж, төсвийн байгууллагын үр ашиггүй зардлыг бууруулан, хэмнэгдсэн хөрөнгийг нийгмийн салбарт зарцуулж, улсын хэмжээнд мөрдөх хөдөлмөрийн хөлсний доод хэмжээ 2025 оны 4 дүгээр сарын 01-ний өдрөөс эхлэн нэмэгдсэнтэй холбоотойгоор Эрүүл мэндийн даатгалын тухай хуульд заасан улсын төсвөөс шимтгэлийг нь хариуцах иргэдийн шимтгэлд зориулж 79.0 тэрбум төгрөгийг нэмэгдүүлэхээр тусгасан байна. Мөн Цөлжилттэй тэмцэх тухай НҮБ-ын Конвенцын Талуудын 17 дугаар бага хурлыг 2026 онд Монгол Улсад зохион байгуулахаар болсонтой холбогдуулан хурлын бэлтгэл ажлыг хангах арга хэмжээнд шаардагдах зардлыг санхүүжүүлэх, геологийн салбарыг эрдэс баялгийн салбарт хөрөнгө оруулалтыг татах тааламжтай орчныг бүрдүүлэх, геологи, эрдэс баялгийн судалгааны ажлыг дэвшилтэт техник, технологиор гүйцэтгэх, эрдэс баялгийн сан хөмрөгийг арвижуулах чиглэлээр хэрэгжүүлэх арга хэмжээний зардлыг 30 тэрбум төгрөгөөр нэмэгдүүлэхээр тусгажээ. Засгийн газрын 2025 оны 255 дугаар тогтоолын хүрээнд аялал жуулчлалыг дөрвөн улирлаар хөгжүүлэх, эл салбарт салбарт үйл ажиллагаа эрхлэгчдэд зориулж 6.0 хувийн хүүтэй, зургаа хүртэлх жилийн хугацаатай нийт 267.0 тэрбум төгрөгийн хөнгөлөлттэй зээлийг олгох, зээлийн хүүгийн дэмжлэгт зориулж 23.1 тэрбум төгрөгийг төрөөс хариуцан төлөх, мөн “Хүнсний хангамж, аюулгүй байдал”, “Шинэ хоршоо-чинээлэг малчин”, “Цагаан алт” “Атар-4” үндэсний хэмжээний хөтөлбөрүүдийг хэрэгжүүлэн, хөдөө аж ахуйн салбарт хөнгөлөлттэй зээлийг олгож, төрөөс зээлийн хүүгийн дэмжлэг олгохоор төсвийн төсөлд тусгасан байна. Харин улсын төсвийн хөрөнгө оруулалтаар хэрэгжүүлэх төсөл, арга хэмжээг хуульд заасны дагуу 2025 оны 03 дугаар сарын 01-ний өдрөөс эхлэн иргэдээс санал авч, сум дүүрэг, аймаг, нийслэл, салбар яамны түвшинд үе шаттайгаар төлөвлөснийг Сангийн сайд онцлоод “Төсвийн хөрөнгө оруулалтын удирдлагын цахим систем”-ээр нийт 14.4 их наяд төгрөгийн санхүүжих дүн бүхий 1712 төслийн санал хүлээн авснаас холбогдох шалгуур үзүүлэлт, зарчим, бодлогыг харгалзан эрэмбэлж, 579 төсөл, арга хэмжээнд гурван их наяд 267.3 тэрбум төгрөгийг санхүүжүүлэхээр төсвийн төсөлд тусгасан гэв. Нийт хөрөнгө оруулалтын 67 хувь буюу хоёр их наяд 181.9 тэрбум төгрөг нь үргэлжлэн хэрэгжих бол, 33 хувь буюу нэг их наяд 85.5 тэрбум төгрөг нь шинээр хэрэгжих хөрөнгө оруулалт байна. Энэ нь 2022-2023 онд батлагдсан төслийн тоотой харьцуулахад хоёр дахин буурсан үзүүлэлт бөгөөд төслийн хэрэгцээ шаардлагыг тодорхойлох, үнэлэх, эрэмбэлэх, шалгуур үзүүлэлтийн чанар сайжирч байгааг илтгэж байна гэж байлаа. Түүнчлэн 2026 оны төсвийн хөрөнгө оруулалтад хүний хөгжлийг дэмжих зорилгоор боловсрол, эрүүл мэндийн салбарт, бүсчилсэн хөгжил болон хувийн хэвшлийг дэмжиж, бизнесийн орчныг сайжруулах хүрээнд эрчим хүч, суурь дэд бүтцийн салбарт, гамшгийн эрсдэлийг бууруулж, үндэсний сөрөн тэсвэрлэх чадавхыг нэмэгдүүлэх зорилгоор онцгой байдлын салбарт, нийгмийн хэв журам, аюулгүй байдлыг хангах үүднээс батлан хамгаалах, гадаад харилцаа, хууль зүй, дотоод хэргийн салбарт шинэ хөрөнгө оруулалтыг түлхүү төлөвлөсөн байна. Монгол Улсын 2026 оны нэгдсэн төсвийн тэнцвэржүүлсэн орлого 31.6 их наяд төгрөг, нэгдсэн төсвийн суурь зарлага 29.6 их наяд төгрөг, нэгдсэн төсвийн суурь тэнцэл 2.0 их наяд төгрөгийн ашигтай буюу ДНБ-ий 2.0 хувь байж, төсвийн тусгай шаардлагуудыг бүрэн хангахаар байгааг Сангийн сайд танилцуулгадаа дурдлаа. Хэлэлцэж буй асуудалтай холбогдуулан Улсын Их Хурлын гишүүн Д. Пүрэвдаваа багш нарын цалинг ямар үе шаттай, хэдэн хувиар нэмэхээр болсныг тодруулахын зэрэгцээ төсвийн хүрээний дунд хугацаанд багш нарын цалин төсвийн хэдэн хувийг нь эзлэхээр эдийн засгийн тооцоолол хийснийг тодруулав. Мөн эмч, эмнэлгийн ажилтнуудын цалингийн асуудал үүсэж эхэлсэн энэ нөхцөлд төсвийн ойрын болон дунд хугацааны бодлогод Засгийн газрын баримталж буй бодлого, шийдвэрийн талаар тодруулсан. Мөн Улсын Их Хурлын гишүүн Д. Цогтбаатар Монгол Улсын төсвийг таван үе шаттайгаар хэлэлцдэг болж, салбар бүрээр нь төсвийн төслийг хэлэлцүүлдэг болсон ч боловсрол, эрүүл мэндийн салбарын ажилтнуудын цалингийн асуудлыг тооцоолж чадаагүйг онцлоод хэлэлцүүлгүүдийн үр дүн амжилттай болсон гэж үзэж буй шалтгааныг лавлав. Тэрбээр нийслэлийн авто замын хашлага, явган замын хавтанг сольж, үр ашиггүй зардал нэмэгдүүлж буйд холбогдох хяналт тавьдаг эсэх, төр хувийн хэвшлийн түншлэлийн хүрээнд хийх ажлуудад зураг, төсөв, магадлан хийхгүй гэдэг ойлголт бий болсныг тодруулж байлаа. Эдийн засаг, хөгжлийн яамны хувьд макро эдийн засгийн дунд хугацааны тооцоолол, гурван жилийн төсвийн хүрээний мэдэгдэл, төсөөлөлдөө урсгал зардлын ангиллаа бууруулах чиглэлийг барьж байгаа. Ер нь дотоодын нийт бүтээгдэхүүнд (ДНБ) эзлэх төсвийн зарлагын хэмжээг үе шаттайгаар бууруулах, эдийн засаг дахь төрийн оролцоог багасгах, бизнес хувийн хэвшлийг дэмжсэн төсвийн бодлогыг дунд хугацаандаа хэрэгжүүлэх, үүнийгээ дэмжсэн хууль эрх зүйн орчныг сайжруулахаар бодлого, чиглэл гаргаад ажиллаж байна хэмээн ажлын хэсгээс хариулсан. Мөн төсвийн төслийг Засгийн газар өргөн барихдаа төрийн албан хаагчдын цалин хөлсийг нэмэгдүүлэхгүй байхаар тусгасан. Төслийг өргөн барьсны дараа нөхцөл байдал өөрчлөгдөж, боловсролын салбарын багш нарын цалинг тодорхой хувиар, үе шаттайгаар нэмэх хэлэлцээр болсон. Энэ асуудал нь эргээд эх үүсвэрээр хязгаарлагдан шийдэгдэх тул ажлын хэсэг ажиллаж байна гэв. Харин эмнэлгийн ажилтан, эмч нарын цалингийн талаар өнөөдрийн Засгийн газрын ээлжит хуралдаанаар хэлэлцэж, 2027 оныг эрүүл мэндийн салбарын жил болгон зарлахаар болсон. Үүнтэй холбоотойгоор 2027 онд эрүүл мэндийн салбартаа түлхүү анхаараад явна гэж ярилцсан хэмээн ажлын хэсгээс хариулав. Түүнчлэн төсвийн төслийн хэлэлцүүлгийг энэ жил өргөн хүрээнд хийсэн. Төсвийн байнгын хороо долоон сэдвээр хэлэлцүүлгийг танхимаар хийсний зэрэгцээ цахимаар иргэдийн санал, хүсэлтийг авсан. Давхардсан тоогоор нийт 200 гаруй мянган хүн хамрагдаж, санал хүсэлтээ тодорхой хэмжээнд өгч оролцсон гэх тайлбарыг ажлын хэсгээс өглөө."
  },
  {
    "id": "76024-2",
    "url": "https://www.parliament.mn/nn/76024/",
    "title": "Төсвийн зарлагын хяналтын дэд хороо Монгол Улсын 2026 оны төсвийн тухай хуулийн төслүүдийн гурав дахь хэлэлцүүлгийг хийлээ",
    "date": "2025-11-05",
    "category": "Байнгын хороо",
    "part": 2,
    "totalParts": 2,
    "content": "Дараа нь Монгол Улсын 2026 оны төсвийн төслүүдийн талаарх Улсын Их Хурлын гишүүн Ж. Баярмаа, Ч. Номин нараас гаргасан саналын томьёоллуудаар санал хураалтыг явуулахад, хуралдаанд оролцсон гишүүдийн олонх дэмжсэнгүй. Энэ үеэр Төсвийн зарлагын хяналтын дэд хорооны дарга Д. Цогтбаатар гишүүдээс гаргасан саналууд нь Төсвийн байнгын хорооноос байгуулагдсан ажлын хэсэг дээр ярилцсан асуудлуудтай давхардаж буй тул дэд хорооны гишүүд дэмжээгүй гэдгийг зөвөөр ойлгоорой гэж байлаа. Хуулийн төслүүдийн талаарх Төсвийн зарлагын хяналтын дэд хорооны санал, дүгнэлтийг Төсвийн байнгын хороонд хүргүүлэхээр тогтов хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "76023-1",
    "url": "https://www.parliament.mn/nn/76023/",
    "title": "ХХНББХ: Амьд явах, эрүүл мэндээ хамгаалуулах хүний эрх хангагдаж буй эсэх тухай Улсын Их Хурлын гишүүний асуулгын хариуг хэлэлцлээ",
    "date": "2025-11-04",
    "category": "Байнгын хороо",
    "part": 1,
    "totalParts": 3,
    "content": "Монгол Улсын Их Хурлын Хүний хөгжил, нийгмийн бодлогын байнгын хорооны өнөөдөр (2025.11.04)-ийн хуралдаанаар Улсын Их Хурлын гишүүн С. Эрдэнэболдын Эрүүл мэндийн сайдад хандаж тавьсан асуулгын хариуг хэлэлцэв. Улсын Их Хурлын гишүүн С. Эрдэнэболд монгол хүн Үндсэн хуулиар баталгаажуулсан амьд явах, эрүүл, аюулгүй орчинд амьдрах, орчны бохирдол, байгалийн тэнцэл алдагдахаас хамгаалуулах, мөн эрүүл мэндээ хамгаалуулах, эмнэлгийн тусламж, үйлчилгээ авах эрхээ бүрэн баталгаатай эдэлж чадахгүй байна гэж үзэн, энэ талаар Засгийн газраас авч хэрэгжүүлж буй бодлого, үйл ажиллагааны тухай асуужээ. Мөн тэрбээр салбарын эрх зүйн шинэчлэл, төсөв санхүүжилт, хөрөнгө оруулалтын нөхцөл байдал, орчны бохирдол, нийгмийн эрүүл мэндтэй холбоотойгоор салбар дундын зохицуулалт, үйл ажиллагааны уялдаа холбоог сайжруулах арга хэмжээ, түүний үр дүнгийн талаар асуулгадаа дурдсан байна. Монгол Улсын урт хугацааны хөгжлийн “Алсын хараа 2050” бодлогод 2030 он хүртэлх хугацаанд эрүүл мэндийн тусламж, үйлчилгээний чанар, гүйцэтгэлд суурилсан санхүүжилтийн тогтолцоотой болох, хүний нөөцийн хангалт, ур чадвар, нийгмийн хамгааллыг сайжруулах, цахим үйлчилгээг өргөжүүлэн үндэсний эрүүл мэндийн мэдээллийн сан бүрдүүлэх, алсын зайн үндэсний сүлжээ бий болгох, эрт илрүүлгийн үндэсний тогтолцоог сайжруулах зорилтыг тавьсан. Тус салбарт гүйцэтгэлд суурилсан санхүүжилтийг нэвтрүүлж, 2021 оноос нэг худалдан авагчийн тогтолцоонд шилжсэнээр тусламж, үйлчилгээний хүртээмж сайжран, даатгуулагчдын санхүүгийн эрсдэл буурсныг Эрүүл мэндийн сайд Ж. Чинбүрэн мэдээлэв. Улсын төсөв болон Эрүүл мэндийн даатгалын сан (ЭМДС)-гаас 2020 онд нийт 18.3 сая тохиолдлын тусламж, үйлчилгээг үзүүлж байсан бол гүйцэтгэлийн санхүүжилтэд шилжсэний үр дүнд 2024 он гэхэд энэ дүн 43.7 хувиар нэмэгдэж, 26.3 сая тохиолдолд үзүүлсэн тусламж, үйлчилгээг ЭМДС-гаас санхүүжүүлжээ. Мөн тусламж, үйлчилгээний зардлыг жилд 2.0 сая төгрөгөөр хязгаарлаж байсныг халж, 2024 онд ЭМДС-гийн санхүүжилтээр нэг хүн дээд тал нь 203 сая төгрөгийн тусламж үйлчилгээ авсан байна. Даатгалаас үзүүлэх эмийн үнийн хөнгөлтийн хувь хэмжээг нэмэгдүүлснээр энэ зардал сүүлийн таван жилд 3.3 дахин өсжээ. Гадаад улсад зайлшгүй шаардлагаар эмчлүүлсэн өвчтөний зардалд дэмжлэг үзүүлэхэд Эрүүл мэндийг дэмжих сан (ЭМДэмС)-гийн хөрөнгийн тодорхой хувийг зарцуулах эрх зүйн орчныг бүрдүүлж, 5.0 хувийг буцаан олгодог байсныг хүүхдэд 50 хүртэл, насанд хүрэгчдэд 20 хүртэл хувийг нэмэгдүүлжээ. Гэвч гүйцэтгэлээр санхүүжүүлдэг эрүүл мэндийн байгууллагуудад болон ЭМДС-гийн өр төлбөр жил тутам өсөн нэмэгдэж байгаа нь тус салбарт санхүүгийн удирдлага, сахилга бат сул байгааг харуулж байна гэж сайд тэмдэглэсэн юм. Иймд төсвийн сахилга батыг сайжруулах, төрийн өмчийн эмнэлгүүдийн орон тоо үр ашгийн зардлыг бууруулахад нэн түрүүнд анхаарч байгаагаа тэрбээр танилцуулав. Цаашид эрүүл мэндийн даатгалын шимтгэлийн хувь хэмжээг үе шаттай нэмэгдүүлэх, ЭМДС-гаас зөвхөн нэн шаардлагатай тусламж үйлчилгээг бүрэн хариуцаж, шаардлагагүйг хумих, урьдчилан сэргийлэх боломжтой зарим өвчлөлийн иргэний төлөх төлбөрийн хэмжээг зохистой түвшинд тогтоох зэргээр санхүүжилтийн хэмжээг нэмэгдүүлэх бодлогыг тодорхойлоод ажиллаж байгаа ажээ. Эрүүл мэндийн сайд мэдээлэлдээ, төрөөс эрүүл мэндийн талаар хэрэгжүүлж буй бодлого арга хэмжээ үр дүнгээ өгч 20 жилийн өмнөхтэй харьцуулахад монгол хүн 6.5 жилээр урт насалж, эхийн эндэгдлийн түвшин дөрөв дахин, хүүхдийн эндэгдэл хоёр дахин буурч, дэлхийн дунджаас доогуур түвшинд очсон гэдгийг онцлов. Мөн халдварт бус өвчний шинэ тохиолдол нэмэгдэж байгаа ч нас баралт, тухайлбал, зүрх судасны өвчний шалтгаант нас баралт 38 хувиар буурсан нь эрт илрүүлэлт, хяналт сайжирсны үр дүн гэлээ. Харин сүрьеэгийн өвчлөл өндөр хэвээр байна гээд тэрбээр хорт хавдрын шалтгаант нас баралтаар дэлхийд тэргүүлж, оношлолт оройтсоор байгааг дурдсан юм. Халдварт бус өвчин, осол, гэмтэл жилээс жилд нэмэгдэж, өвчлөл болон нас баралт тэргүүлэх шалтгаан болж буйг өгүүлж, цаашид эмнэлгийн тусламж үйлчилгээг шүтсэн хандлагыг өөрчилж, өвчин эмгэгээс урьдчилан сэргийлэх нийгмийн эрүүл мэндийн үйлчилгээг бодлогын цөм болгож буйг танилцуулав. Эрүүл мэндийн сайд Ж. Чинбүрэнгийн хийсэн мэдээлэлтэй холбогдуулан Улсын их Хурлын гишүүд асуулт асууж, хариулт авав. Улсын Их Хурлын гишүүн С. Эрдэнэбат гүйцэтгэлийн санхүүжилт манай улсын нөхцөлд тохирох эсэх, мөн хүний нөөцийн хомсдолыг хэрхэн шийдвэрлэх, ирэх оны нэгдүгээр сараас эмч нарын цалинг 15 хувиар нэмэгдүүлэх дээр нэмж дотоод нөөц боломжоороо өсгөх бололцоотой эсэх, мөн хүүхэд, ахмад настан зэрэг зорилтот даатгуулагчдынхаа эрүүл мэндийн даатгалын шимтгэлийг төр бүрэн хариуцаж чадаж байгаа эсэх болон эмнэлгүүдийн санхүүгийн удирдлага менежмент ямар байгааг асуусан бол Улсын Их Хурлын гишүүн А. Ариунзаяа хүн өвдөх юм бол санхүүжилтээ авдаг, хуурамч бичилт хийдэг буруу жишиг бий болж гажсан тул нэг худалдан авагчийн тогтолцоо хэвийн үргэлжлэх боломжгүй гэсэн шүүмжлэл хэлсэн юм. Эрүүл мэндийн үйлчилгээг санхүүжүүлэх ёстой даатгалын санд эмч, эмнэлгийн ажилтны цалин хөлс, урамшууллыг үүрүүлж байгаа нь буруу гэж тэрбээр онцлоод, асуудал хаана байгааг зоригтой дуугарахыг сайдад зөвлөв. Улсын Их Хурлын гишүүн А. Ганбаатар өмнө ажиллаж байсан Эрүүл мэндийн сайдтай байр суурь зөрчилддөг, байнга шүүмжилдэг байсныг нь сануулж, ажил авснаасаа хойш ямар бодлогын өөрчлөлт хийсэн, түүнээс ямар үр дүн гарсан болон хүлээж байгааг бодитой, хэмжих нэгж, үзүүлэлттэйгээр хэлж өгөхийг хүссэн юм. Мөн Улсын Их Хурлын гишүүн Д. Рэгдэл сайдын мэдээлэлд багагүй ололт, амжилт байгааг сайшааж, эрүүл мэндийн даатгалын шинэчлэлтийг хэрхэн төлөвлөж байгаа болон эмийн чанарыг сайжруулах талаар ямар арга хэмжээ авч буйг асууж, хариулт авлаа. Мөн Улсын Их Хурлын гишүүн М. Энхцэцэг эрт илрүүлэг, үзлэгийн үр дүн, хамарсан хүрээ, төсөв зардлын талаар, Улсын Их Хурлын гишүүн Д. Бум-Очир гүйцэтгэлийн санхүүжилтийн нэг зорилго нь хувь хүний төлөх төлбөрийг бууруулах явдал гэдгийг сануулж, энэ хувь хэмжээ хангалттай буурч байгаа, эсэх болон иргэдийн эмнэлэгт хэвтэж эмчлүүлэх байдал ямар түвшинд байгааг, Улсын Их Хурлын гишүүн О. Саранчулуун гадаадад эмчлүүлэгчдэд олгох буцаан олголтыг нэмэгдүүлэхдээ хамруулах өвчлөлийн төрөл, оношийг нэмсэн эсэх, мөн эмчилгээний жагсаалтыг баяжуулсан эсэх болон өвчтөнүүдийг гадаадын эмнэлгүүдтэй холбож өгөх үйлчилгээ үзүүлж буй, эсэх, түүнчлэн өөрийн буруугаас өвчилж байгаа хүмүүсийн эмчилгээ, үйлчилгээний зардлыг даатгалын сан хариуцах нь зөв, эсэхийг асууж, хариулт авсан юм. Улсын Их Хурлын гишүүн Д. Ганмаа гүйцэтгэлд суурилсан санхүүжилтийн тогтолцоог стратегийн худалдан авалт гэж нэрлээд, даатгалын сан дампуурсан, эмнэлгүүд өрийн сүлжээнд орж, өвчтөнүүдээ авч чадахаа байсан, эмч, эмнэлгийн ажилчдын цалин хөлс хангалтгүй, үүнээс болж иргэдэд квот тогтоож эрсдэл үүсгэсэн байдалтай байна гэлээ. Тэрбээр стратегийн худалдан авалтын эцсийн зорилго юу болох, хэрэгжилтэд нь дүн шинжилгээ хийсэн эсэх, энэхүү санхүүжилтийн модель манай улсад тохирч буй эсэхийг асууж, иргэдийн эрүүл мэндээ хамгаалуулах эрх хангалтгүй байна гэдэгтэй санал нийлж байгаа эсэхийг лавласан юм."
  },
  {
    "id": "76023-2",
    "url": "https://www.parliament.mn/nn/76023/",
    "title": "ХХНББХ: Амьд явах, эрүүл мэндээ хамгаалуулах хүний эрх хангагдаж буй эсэх тухай Улсын Их Хурлын гишүүний асуулгын хариуг хэлэлцлээ",
    "date": "2025-11-04",
    "category": "Байнгын хороо",
    "part": 2,
    "totalParts": 3,
    "content": "Асуулга тавьсан Улсын Их Хурлын гишүүн С. Эрдэнэболд иргэний эрүүл мэнд бол ганцхан эрүүл мэндийн салбарын эрхлэх асуудал биш гэдгийг онцолж, хүн төвтэй стратегийг хэрэгжүүлэхэд тус салбарын хатуу болон зөөлөн дэд бүтцийн нөөц боломж хүрэлцэх эсэхийг асууж, дутагдалтай бол тэдгээрийг бүрэн болгоход ямар хэмжээний хөрөнгө оруулалт шаардагдахыг тодруулав. Мөн Улсын Их Хурлын гишүүн Б. Хэрлэн эмчилгээ, үйлчилгээндээ хувь хүнээс төлж буй төлбөрийн хэмжээ хэр буурч буйг, салбарын хэмжээнд жилд 26.3 сая тусламж, үйлчилгээ үзүүлж буй нь Монгол Улсын нийт хүн амд толгой дараалан 7-8 удаа үйлчилсэнтэй тэнцэхүйц байгаад дүгнэлт хийсэн эсэхийг асууж, хариулт авсан бол Улсын Их Хурлын гишүүн Б. Бейсен санхүүжилтийн тогтолцооны гажуудлыг хэрхэн засахыг асууж, даатгалын нэхэмжлэлийн шалгуурыг хурц, архаг, төлөвлөгөөт эмчилгээ гэсэн ангиллаар тогтоож буй нь амьдралгүй болохыг дурдан, 2017 онд батлагдсан эрүүл мэндийн байгууллагуудын бүтэц, орон тоог шинэчлэх цаг болсныг санууллаа. Улсын Их Хурлын гишүүдийн асуултад өгсөн хариултдаа Эрүү мэндийн сайд Ж. Чинбүрэн КОВИД19 цар тахлын үед тус салбар асар их ачаалал үүрч, тэр хэрээр эмч, сувилагчдын тоо, цалин, санхүүжилт ч ихээхэн тэлснийг дурдаж, цалингийн доод хэмжээг сүүлийн таван жилийн хугацаанд 38-93 хувиар нэмсэн талаар танилцуулав. Анхан шатлалын, ялангуяа хөдөө орон нутгийн эмч, эмнэлгийн ажилчдад олгох орон нутгийн нэмэгдлийн хувь хэмжээг өсгөж, суманд 40 хувь, аймаг, нийслэлийн алслагдсан дүүрэгт 20 хувийн нэмэгдэл олгож байна. Түүнчлэн гүйцэтгэлийн санхүүжилтээр эрүүл мэндийн байгууллагуудын орлого нэмэгдэж, цалин, урамшууллыг өсгөхөд зарцуулж буйг тэрбээр дурдав. Хэдийгээр сувилагчаар суралцах оюутны сургалтын төлбөрийг төрөөс 70-100 хувь дааж байгаа ч 10000 хүнд ногдох сувилагчийн тоо эмчийн тооноос бага болоод байна. Ялангуяа нийслэлд сувилагчийн хүрэлцээ хангалтгүй болоод байгааг Эрүүл мэндийн сайд Ж. Чинбүрэн танилцууллаа. Мэдээлэл солилцооны Health-ESB системд эмнэлгүүдийг холбож, ХУР системээр иргэдэд үйлчлэх болсноор чирэгдэл ихээхэн багассан бөгөөд эмийн жор, дүрс оношилгооны дүгнэлт, лабораторийн шинжилгээний хариу, хүүхдийн урьдчилан сэргийлэх тарилгын гэрчилгээ, амбулаториор эмчлүүлэгчийн карт, жирэмсэн эмэгтэйн хяналтын хөтөч карт, эх, хүүхдийн эрүүл мэндийн дэвтэр зэргийг бүрэн цахимжуулсан байна. Эдгээртэй холбоотой мэдээллийг E-Mongolia платформоор авах боломжийг бий болгожээ. Мөн дүрс оношилгооны мэдээллийг архивлах, дамжуулах систем (PACS)-д 21 аймгийн эмнэлгийг холбосноор энэ оны эхний хагас жилийн байдлаар улсын хэмжээнд нийт 2098 дүрс оношилгоонд дүгнэлт хийжээ. Зүрх судасны салбарт телемедицины (mnCardio) програмыг ашиглан сүүлийн таван жилийн хугацаанд давхардсан тоогоор 104,526 иргэнд эмчийн үзлэг, 1188 удаагийн ЭХО үзлэг хийж, эмч нарын цахим зөвлөгөөнийг 964 удаа зохион байгуулсан байна. Эмийн бүртгэл, мэдээллийн системийг Гааль, татварын системтэй холбож, эмийн үнийг хэрэглэгчийн гар дээр очих хүртэлх бүх үе шатанд хянах, ил тод болгох ажлыг хийж байгаа ажээ. ЭМДС-аас үнийн хөнгөлөлт үзүүлэх эмийн нэр төрөл, хүртээмжийг нэмэгдүүлэх бодлого хэрэгжүүлж, хөнгөлөлтийн хувь хэмжээг нэр төрлөөс хамааран 50-70 хувьд хүргэн, тархины саажилт, хүүхдийн уналт таталтын эсрэг эмийн үнийг 100 хувь хөнгөлдөг болсон байна. Эрхтэн шилжүүлэн суулгах мэс засал хийлгэхэд даатгуулачг хувиасаа 6-28 сая төгрөг төлдөг байсныг 2023 оноос 1-5 сая төгрөг болгон 3-6 дахин бууруулж, бусад зардлыг төлж байгаа аж. Гепатитын D вирусын халдвартай өвчтөнүүдийг АНУ-ын Гилеад Сайэнсис Инк компанийн Булевиртид (Хепклудекс) эмийн эмчилгээнд хамруулж, энэ оны есдүгээр сарын байдлаар 178 өвчтөний эмчилгээнд 13.3 тэрбум төгрөг зарцуулсан дүнтэй байна. Улсын Их Хурлын гишүүд асуулт асууж, хариулт авсны дараа асуулга тавьсан Улсын Их Хурлын гишүүн С. Эрдэнэболд үг хэлэв. Тэрбээр Засгийн газрын үйл ажиллагааны хөтөлбөрт дөрвөн жилийн хугацаанд Монгол улсын хөгжлийг 11 хэмжих нэгжээр ахиулах зорилт дэвшүүлснийг болон хүний хөгжлийн индексийг хоёр оронтой тоо руу оруулахаар тусгасныг сануулж, өнөөдрийн байдлаар Монгол Улс хүний хөгжлийн индексээрээ 104 дүгээр байрт явааг анхааруулав. Улсын Их Хурлын Хүний эрхийн дэд хороонд эмчилгээний зардал, хандив хүссэн захидал, хүсэлт маш их ирж буйг тэрбээр дурдаад, биднийг том том бодлого ярьж суухад иргэдийн амьдрал ихээхэн хүндэрч, ягтаа тулсан байгааг онцолж, энэ салбарын төсөв санхүүжилтийг нэмэгдүүлэх, зарцуулалтыг шилэн тунгалаг байлгахад анхаарах шаардлагатай болсныг тэмдэглэв. Үүний дараа Байнгын хорооны хуралдаанд Тэргүүн шадар сайд бөгөөд Эдийн засаг, хөгжлийн сайд Н. Учрал хууль, тогтоолоор үүрэг чиглэл болгосон Улсын Их Хурлын шийдвэрийн биелэлтийн тайланг танилцууллаа. Засгийн газрын хяналт шинжилгээ үнэлгээний мэдээллийн цахим системд Монгол Улсын 79 хуулийн 263, Улсын Их Хурлын 90 тогтоолын 491 заалт, Байнгын хорооны 69 тогтоолын 290 заалт, нийт 238 шийдвэрийн 1044 заалт бүртгэлтэй байгааг дурдаж, 2025 оны эхний хагас жилийн байдлаар хууль, Улсын Их Хурлын болон Байнгын хорооны шийдвэрийн хэрэгжилт дунджаар 46 хувьтай дүгнэгдсэнийг мэдээлсэн юм. Үүний дотор төрийн захиргааны төв байгууллагуудад шийдвэрийн хэрэгжилт 39-67 хувьтай байгаа бол орон нутгийн захиргааны байгууллагуудад 58-88 хувьтай байна. Улсын Их Хурлын Хүний хөгжил, нийгмийн бодлогын байнгын хорооны эрхлэх асуудлын хүрээнд хамаарах 21 хуулийн 94, Улсын Их Хурлын 11 тогтоолын 48, Байнгын хорооны 20 тогтоолын 83, нийт 52 шийдвэрийн 225 заалт дээрх системд бүртгэлтэй байгаагаас 44.0 хувь буюу 99 нь “хэрэгжсэн”, 49.3 хувь буюу 111 нь “хэрэгжээгүй”, 6.7 хувь буюу 15 нь “хэрэгжилтийг тооцох хугацаа болоогүй” гэж дүгнэгдсэн, дунджаар 47.7 хувьтай байгааг Тэргүүн шадар сайд танилцуулж, захиргааны акт батлан хэрэгжүүлэх эрх олгосон хуулийн 47 заалт хэрэгжээгүй байгааг дурдав. Хууль, тогтоолын биелэлтийн талаарх мэдээлэлтэй холбогдуулан Улсын Их Хурлын гишүүн Л. Энхнасан, А. Ариунзаяа, Д. Рэгдэл, Д. Ганмаа, Ж. Галбадрах, М. Энхцэцэг нар асуулт асууж, үг хэлэв. Улсын Их Хурлын гишүүд ЭМДС-гийн менежментийг сайжруулах болон Боловсролын зээлийн сан, ерөнхий боловсролын салбар, хоол үйлдвэрлэл, нийгмийн халамжийн хөтөлбөрүүдтэй холбоотой шийдвэрийн хэрэгжилт хангалтгүй байгаагийн шалтгаан, цаашид ямар арга хэмжээ авах, эрх мэдэл, албан тушаалын давуу байдлын тухай нэгдмэл ойлголт, мөн үүрэг, чиглэл өгсөн Улсын Их Хурлын шийдвэрийн биелэлтийг тооцож буй аргачлал, шалгуур үзүүлэлт зэрэг зарчмын асуудлуудыг хөндөж байв. Мөн Улсын Их Хурлаас гаргаж байгаа шийдвэрийн хэрэгжих, хэмжих боломжтой байдал, амьдралд нийцэх нийцэл, эрх зүйн болон Үндсэн хуулийн зарчим, хөгжлийн бодлоготой уялдаж байгаа эсэхийг сайтар нягталж, зөв шийдвэр гараж байх нь чухал болохыг онцолж, хүний хөгжлийн индекс, ядуурлын түвшин, орлогын тэгш бус байдлын үзүүлэлт, соёлын өв, цахим хөгжлийг дэмжихтэй холбоотой олон шийдвэрийг биелэлтийн талаар тодруулж нягталлаа."
  },
  {
    "id": "76023-3",
    "url": "https://www.parliament.mn/nn/76023/",
    "title": "ХХНББХ: Амьд явах, эрүүл мэндээ хамгаалуулах хүний эрх хангагдаж буй эсэх тухай Улсын Их Хурлын гишүүний асуулгын хариуг хэлэлцлээ",
    "date": "2025-11-04",
    "category": "Байнгын хороо",
    "part": 3,
    "totalParts": 3,
    "content": "Хууль тогтоомжоор өгсөн үүрэг, чиглэлийг биелүүлэхгүй байгаа албан тушаалтанд хариуцлага тооцох, хэрэгжилтийг эрчимжүүлэх хяналт, мониторингийг сайжруулах, тайлан, мэдээлэлд дүн шинжилгээ хийх журам, үнэлгээ дүгнэлтийн аргачлалыг сайжруулах, Улсын Их Хурлын шийдвэр хэрэгжихгүй байгаагийн шалтгаан, нөхцөлд дүгнэлт хийх зэргийг мөнхүү сануулж, журам, дүрэм баталж мөрдүүлэх тухай заагаад орхичихдог “залхуу” хуулиудыг цэгцлэх шаардлагатайг анхааруулсан юм. Байнгын хорооны дарга Б. Найдалаа хууль, тогтоомжоор өгсөн үүрэг, чиглэлийн биелэлт ердөө 36 хувьтай буюу гурван шийдвэр тутмын нэг нь л биелсэн байгаад онцгой анхаарал хандуулах болсон байна гээд Хүний хөгжил, нийгмийн бодлогын байнгын хорооны дараагийн хуралдаанаар тогтоол, шийдвэрийн хэрэгжилтийг нарийвчлан судалж, үнэлэлт дүгнэлт өгөх ажлын хэсэг байгуулахаар боллоо гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": 76018,
    "url": "https://www.parliament.mn/nn/76018/",
    "title": "АБГББХ: Тэтгэврийн асуудлаар хамтран ажиллах тухай хэлэлцээрийг соёрхон батлах тухай хуулийн төслийг хэлэлцэхийг дэмжлээ",
    "date": "2025-11-04",
    "category": "Байнгын хороо",
    "content": "Улсын Их Хурлын Аюулгүй байдал, гадаад бодлогын байнгын хороо өнөөдөр /2025.11.04/ хуралдаж, Монгол Улсын Засгийн газар, Бүгд Найрамдах Казахстан Улсын Засгийн газар хоорондын Тэтгэврийн асуудлаар хамтран ажиллах тухай хэлэлцээрийг соёрхон батлах тухай хуулийн төслийг хэлэлцлээ. Гэр бүл, хөдөлмөр, нийгмийн хамгааллын сайд Т. Аубакир хуулийн төслийн талаар танилцуулав. Монгол Улсын Засгийн газраас гадаад улсад ажиллаж, амьдарч буй Монгол иргэдийн нийгмийн хамгааллын баталгааг хангах зорилгоор тодорхой арга хэмжээнүүдийг авч хэрэгжүүлж ирсний нэг нь Монгол Улсын иргэд олноор оршин суудаг улстай нийгмийн хамгааллын салбарт хамтран ажиллах тухай хэлэлцээрийг байгуулж, хоёр улсын иргэдийн нийгмийн харилцаанд харилцан тэгш эрхтэй байх, тухайн улсын иргэний нэгэн адилаар тэтгэвэр, тэтгэмж авах хууль эрх зүйн үндсийг бүрдүүлж ирлээ. Одоогийн байдлаар Оросын Холбооны Улс, Бүгд Найрамдах Солонгос Улс, Унгар Улс, Бүгд Найрамдах Польш Улс, Бүгд Найрамдах Турк Улс, Бүгд Найрамдах Чех Улстай нийгмийн хамгааллын хэлэлцээр байгуулж шимтгэл төлсөн хугацааг нэгтгэн тооцох, шимтгэл төлсөн хугацаанд ногдох тэтгэвэр тогтоолгон авах, нийгмийн хамгааллын тогтолцоонд давхар хамрагдахаас урьдчилан сэргийлэх, зарим богино хугацааны тэтгэмж авах талаар харилцан тохиролцон, хэлэлцээрийг хэрэгжүүлж байна гэлээ. Түүнчлэн, Бүгд Найрамдах Казахстан Улс (БНКУ), Бүгд Найрамдах Австри Улс, Австралийн Холбоотой Улстай нийгмийн хамгааллын хэлэлцээр шинээр байгуулах, Оросын Холбооны Улстай байгуулсан нийгмийн хамгааллын хэлэлцээрийг шинэчлэхээр ажиллаж байгаа гэсэн мэдээллийг өгөв. Энэ хүрээнд БНКУ-тай 2018 оноос “Монгол Улс Засгийн газар болон Бүгд Найрамдах Казахстан Улсын Засгийн газар хоорондын Тэтгэврийн асуудлаар хамтран ажиллах тухай хэлэлцээр” байгуулах яриа хэлэлцээг эхлүүлж, хоёр улсын дотоодын хууль тогтоомжийн шаардлагыг хангаснаар, талууд Хэлэлцээрт 2024 оны 10 дугаар сарын 29-ний өдөр Улаанбаатар хотноо гарын үсэг зурсан байна. Энэхүү хэлэлцээр нь нийгмийн даатгалын хуулиудад зааснаас өөр журмаар тэтгэврийн эрх үүсгэх, олгох харилцааг зохицуулсан тул Олон улсын гэрээний тухай хуулийн 8 дугаар зүйлийн 8.1.3-т зааснаар заавал соёрхон батлах олон улсын гэрээ гэдгийг тодотгов. “Монгол Улс Засгийн газар болон Бүгд Найрамдах Казахстан Улсын Засгийн газар хоорондын Тэтгэврийн асуудлаар хамтран ажиллах тухай хэлэлцээрийг соёрхон батлах тухай хууль” батлагдаж, хэрэгжсэнээр хоёр улсын иргэд Монгол Улс болон БНКУ-д ажилласан, шимтгэл төлсөн хугацаагаа нэгтгэн тооцуулж, өндөр насны тэтгэвэр тогтоолгох, мөн Монгол Улсын иргэд БНКУ-аас хуримтлалын тэтгэврийг тогтоолгон авах боломж бүрдэж нийгмийн хамгааллын баталгаа нь сайжирна гэж үзэж буй аж. Хуулийн төсөл нь Монгол Улсын Үндсэн хууль болон бусад хууль тогтоомжтой нийцэж байгаа бөгөөд Хуулийн төсөл батлагдсанаар бусад хуульд нэмэлт, өөрчлөлт оруулах шаардлагагүй бөгөөд улсын болон нийгмийн даатгалын сангийн төсөвт нэмэлт хөрөнгийн эх үүсвэр шаардагдахгүй гэлээ. Хуулийн төсөлтэй холбогдуулан УИХ-ын гишүүн Н. Батсүмбэрэл гишүүн асуулт асуув. Тэрбээр хэлэлцээрийг дэмжиж байгаагаа илэрхийлээд, цаашид монгол иргэд олноор ажилладаг ямар улстай энэ чиглэлийн гэрээ хэлэлцээр хийхээр ажиллаж буйг тодруулав. Тэрбээр Казахстан Улстай энэ хэлэлцээрийг байгуулснаар ямар давуу талууд бий болохыг мөн лавласан. Гэр бүл, хөдөлмөр, нийгмийн хамгааллын сайд Т. Аубакир, тус яамны Нийгмийн даатгал, хуримтлалын сангийн бодлогын газрын дарга В. Рэнцэнханд нар одоогийн байдлаар Монгол Улс ОХУ, Австри, Австрали улсуудтай үе шаттай хэлэлцээр хийж байна гэсэн хариулт өгсөн. Австри Улстай өнгөрсөн хавар хэлэлцээрт гарын үсэг зурсан бол Австри Улстай хэлэлцээрийг үргэлжлүүлж буй аж. ОХУ-тай хийх хэлэлцээрийг хоёр тал тохиролцоод Засгийн газрын хуралдаанд танилцуулахаар яамдаас санал авч байна гэлээ. Казахстан Улсад 8000 гаруй монгол иргэн амьдарч буйн 3000 гаруй нь хөдөлмөрийн насныхан байгаа аж. 1998 онд Казакстан Улс бол бүрэн хуримтлалын тогтолцоо руу шилжсэн бөгөөд 1998 оноос хойш Монгол Улсын иргэн шимтгэл төлсөн байвал Казахстан Улсаас тэтгэвэр авдаг болох нөхцөл бүрдэж байгаа гэсэн хариулт өгөв. Эцэст нь санал хураалт явуулахад Байнгын хорооны хуралдаанд оролцсон гишүүдийн олонх хуулийн төслийг хэлэлцэхийг дэмжин, санал, дүгнэлтээ чуулганы нэгдсэн хуралдаанд танилцуулахаар тогтов хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "76017-1",
    "url": "https://www.parliament.mn/nn/76017/",
    "title": "ТББХ: Хууль, тогтоолоор үүрэг, чиглэл болгосон Улсын Их Хурлын шийдвэрийн биелэлтийн тайланг хэлэлцэв",
    "date": "2025-11-04",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төрийн байгуулалтын байнгын хорооны өнөөдрийн /2025.11.04/ хуралдаанаар Монгол Улсын Их Хурлын 2025 оны намрын ээлжит чуулганаар хэлэлцэх асуудлын жагсаалтад ороогүй хууль, тогтоолын төслүүдийг чуулганаар хэлэлцүүлэх эсэх асуудлыг хэлэлцлээ. Монгол Улсын Их Хурлын чуулганы хуралдааны дэгийн тухай хуулийн 5.7-д “Энэ хуулийн 5.1-д заасан жагсаалтад ороогүй хууль, тогтоолын төсөл өргөн мэдүүлснийг Зөвлөлийн саналыг харгалзан Төрийн байгуулалтын байнгын хороо хэлэлцэж, хуралдаанд оролцсон гишүүдийн олонх дэмжсэн бол чуулганаар хэлэлцүүлнэ.” гэж заасныг Байнгын хорооны дарга Ц. Сандаг-Очир тодотгоод санал хураалт явууллаа. Хуралдаанд оролцсон гишүүдийн олонх Монгол Улсын Засгийн газраас 2025 оны 10 дугаар сарын 30-ны өдөр өргөн мэдүүлсэн Монгол Улсын Засгийн газар, Бүгд Найрамдах Казахстан Улсын Засгийн газар хоорондын Тэтгэврийн асуудлаар хамтран ажиллах тухай хэлэлцээрийг соёрхон батлах тухай хуулийн төслийг хэлэлцэхийг дэмжлээ. Мөн хуралдаанаар Олон нийтийн радио, телевизийн Үндэсний зөвлөлийн 2024 оны үйл ажиллагааны тайланг хэлэлцэхээр төлөвлөөд байсан ч тус зөвлөлийн дарга Н. Монсорын хийсэн танилцуулгын мэдээлэл хангалтгүй байна гэж Байнгын хорооны гишүүдийн олонх үзсэн тул хэлэлцүүлгийг долоо хоногоор хойшлууллаа. Дараа нь Хууль, тогтоолоор үүрэг, чиглэл болгосон Улсын Их Хурлын шийдвэрийн биелэлтийн тайланг хэлэлцэв. Монгол Улсын Тэргүүн шадар сайд бөгөөд Эдийн засаг, хөгжлийн сайд Н. Учрал “Монгол Улсын хууль, Улсын Их Хурлын тогтоол, УИХ-ын Байнгын хорооны тогтоолын 2025 оны эхний хагас жилийн хэрэгжилтэд хийсэн хяналт-шинжилгээний дүнг танилцуулав. Засгийн газрын Хяналт-шинжилгээ, үнэлгээний мэдээллийн цахим сан (new. unelgee. gov. mn)-д Монгол Улсын 79 хуулийн 263, Улсын Их Хурлын 90 тогтоолын 491 заалт, Байнгын хорооны 69 тогтоолын 290 заалт, нийт 238 шийдвэрийн 1044 заалт бүртгэлтэй байгаа аж. 2025 оны эхний хагас жилийн байдлаар хууль, Улсын Их Хурлын болон УИХ-ын Байнгын хорооны шийдвэрийн хэрэгжилт дунджаар 46.0 хувь байна. Тухайлбал: Засгийн газрын хяналт-шинжилгээ, үнэлгээний цахим санд бүртгэлтэй байгаа Монгол Улсын хууль, Улсын Их Хурлын тогтоол, Байнгын хорооны тогтоолын хэрэгжилтийг төрийн захиргааны төв байгууллага, Засгийн газрын харьяа агентлаг, аймаг, нийслэлийн төрийн захиргааны байгууллагаар авч үзэхэд 1044 заалтаас 40.6 хувь буюу 424 нь “хэрэгжсэн”, 47.7 хувь буюу 498 нь “хэрэгжээгүй”, 11.7 хувь буюу 122 заалт “хэрэгжилтийг тооцох хугацаа болоогүй” гэж үнэлэгдсэн байна гэлээ. Тэрбээр, Тайлант оны эхний хагас жилийн байдлаар Төрийн байгуулалтын Байнгын хорооны эрхлэх асуудлын хүрээнд 11 хуулийн 29 заалтыг төрийн захиргааны төв 16 байгууллага дунджаар 44 хувьтай хэрэгжүүлсэн байна. Үүнээс 28.9 хувь буюу 11 заалт “хэрэгжсэн”, 36.8 хувь буюу 14 заалт “хэрэгжээгүй”, 10.5 хувь буюу 4 заалтыг хэрэгжүүлэх “хугацаа болоогүй” гэж тус тус дүгнэгдсэн. Монгол Улсын 7 хуулийн 14 заалт хэрэгжээгүй бөгөөд уг заалтаар төрийн эрх бүхий байгууллага, албан тушаалтнаас захиргааны акт (дүрэм, журам, жагсаалт, стандарт зэрэг)-ыг батлан хэрэгжүүлэх эрх олгосон байна. Хэрэгжээгүй 14 заалтаар журам 8, дүрэм 1, заавар, аргачлал, хотын хэсэгчилсэн ерөнхий төлөвлөгөө, техник эдийн засгийн үндэслэл, газар зохион байгуулалтын төлөвлөгөө батлах тус бүр 1, хөрөнгө оруулагчдын зөвлөл байгуулах зохицуулалтуудыг батлан хэрэгжүүлэхээр байна. Тухайлбал: Үндэсний их баяр наадмын тухай хуулийн 2022 оны шинэчилсэн найруулгаар улсын баяр наадмыг тэмдэглэн өнгөрүүлэх төрийн ёслолын арга хэмжээний, Үндэсний их баяр наадам өөрийн бэлгэдэлтэй байх бөгөөд түүнийг хэрэглэх, аймаг, сумын баяр наадмыг тэмдэглэн өнгөрүүлэх нийтлэг журмыг Засгийн газар баталж, мөрдүүлэхээр байна. Мөн Төрийн албаны тухай хуулийн 2017 оны шинэчилсэн найруулгаар төрийн албан хаагчийг орон байраар хангахад төрөөс дэмжлэг үзүүлэх журмыг, 2023 оны Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуулиар нийгмийн зайлшгүй хэрэгцээг үндэслэн газар чөлөөлөх журмыг Засгийн газар батлан мөрдүүлэхээр заасан байна. Энэ нь захиргааны акт батлуулах үе шатны ажил болох хэрэгцээ шаардлагыг урьдчилан судлах, төсөл боловсруулах, үр нөлөөний үнэлгээ, зардлын тооцоо хийх, холбогдох байгууллагуудаас санал авах, хэлэлцүүлэг хийх гэх мэт удирдлага, зохион байгуулалтын арга хэмжээ авч хэрэгжүүлэхгүй байгаатай холбоотой байна хэмээлээ. Төрийн байгуулалтын Байнгын хорооны эрхлэх асуудлын хүрээнд Засгийн газрын хяналт-шинжилгээ үнэлгээний цахим санд бүртгэгдсэн 17 шийдвэрийн 46 заалтын хэрэгжилт төрийн захиргааны төв байгууллагын 16 яамдад дунджаар 48.6 хувьтай байна. Үүнээс: 39.1 хувь буюу 18 заалт хэрэгжсэн, 41.3 хувь буюу 19 заалт хэрэгжээгүй, 19.6 хувь буюу 9 заалтыг хэрэгжүүлэх хугацаа болоогүй гэж дүгнэгджээ. Тодруулбал, Улсын Их Хурлын “УИХ-ын хяналт шалгалт хийсэн холбогдуулан авах арга хэмжээний тухай” 2024 оны 09 дүгээр тогтоолын 1.1, 1.3, 1.5, 1.7, 1.8 дахь заалтаар “Эрдэнэс Тавантолгой\" ХК, \"Тавантолгой\" ХК-ийн үйл ажиллагаатай холбоотой Засгийн газарт даалгасан үүргийн хэрэгжилт үр дүнгүй байна гэж гарчээ. УИХ-ын “Хот, тосгоны эрх зүйн байдлын тухай хуулийг шинэчлэн баталсантай холбогдуулан авах зарим арга хэмжээний тухай” 2024 оны 74 дүгээр тогтоолын 1.1.1 дэх заалтаар “хууль тогтоомжийг нийцүүлэх чиглэлээр хуулийн давхардал, хийдэл, зөрчлийг арилгах зорилгоор холбогдох хууль тогтоомжийн төслийг боловсруулж, 2024 оны 4 дүгээр улиралд багтаан Улсын Их Хуралд өргөн мэдүүлэх” үүргийг Хууль зүй дотоод хэргийн яам хэрэгжүүлэхээр бэлтгэл ажлыг хангаж ажилласан хэдий ч бүрэн хэрэгжүүлсэн гэж үзэхээргүй байгаа аж. Мөн тогтоолын 1.2.2 дахь заалтаар “хотын Зөвлөл, Захирагчийн сонгуулийг цахимаар явуулах эрх зүйн орчныг бүрдүүлэх асуудлыг судалж, танилцуулах” үүргийг Засгийн газарт өгсөн ч Нийслэлийн Засаг даргын Тамгын газар хууль эрх зүйн орчны судалгааг хийх зөвлөх үйлчилгээ авч ажиллаж байгаа нь үр дүнгүй байна. 2025 оны эхний хагас жилийн байдлаар Төрийн байгуулалтын Байнгын хорооны эрхлэх асуудлын хүрээнд гаргасан 4 тогтоолын 17 заалтын хэрэгжилт төрийн захиргааны төв 16 байгууллагад дунджаар 35.7 хувьтай гарчээ. Үүнээс 29.4 хувь буюу 5 заалт “хэрэгжсэн”, 52.9 хувь буюу 9 заалт “хэрэгжээгүй”, 17.6 хувь буюу 3 заалтыг хэрэгжүүлэх “хугацаа болоогүй” гэж тус тус дүгнэжээ. Тус байнгын хорооны 2022, 2023, 2024, 2024 оны 4 тогтоолын 9 заалтын хэрэгжилт үр дүн гараагүй байна."
  },
  {
    "id": "76017-2",
    "url": "https://www.parliament.mn/nn/76017/",
    "title": "ТББХ: Хууль, тогтоолоор үүрэг, чиглэл болгосон Улсын Их Хурлын шийдвэрийн биелэлтийн тайланг хэлэлцэв",
    "date": "2025-11-04",
    "category": "Байнгын хороо",
    "part": 2,
    "totalParts": 2,
    "content": "Тухайлбал: УИХ-ын байнгын хорооны 2022 оны “Чиглэл өгөх тухай” 10 дугаар тогтоолын 1 дүгээр заалтаар “Бүх нийтэд жендэрийн боловсрол олгох үндэсний тогтолцоог хөгжүүлж, жендэрийн тэгш байдлын үзэл баримтлалыг нэвтрүүлэх зорилгоор батлагдсан Боловсрол, шинжлэх ухааны салбарт баримтлах жендэрийн тэгш байдлыг хангах бодлогын /2017-2024/ хэрэгжилтийг эрчимжүүлэх, жендэр судлалыг академик түвшинд хөгжүүлэх чиглэлээр ажиллаж буй Жендэрийн үндэсний хорооны дэргэдэх эрдэмтэн судлаачдын бүлгийг Шинжлэх ухаан, технологийн сангаас дэмжих, эрдэм шинжилгээний үйл хэрэгт татан оролцуулах замаар уялдааг хангаж ажиллах”-ыг Боловсрол, шинжлэх ухааны яаманд, 2 дугаар заалтаар дээрх үүргийг орон нутагт хэрэгжүүлэхийг Засгийн газрын Хэрэг эрхлэх газарт үүрэг болгосон боловч шинжлэх ухаан технологийн асуудал Эдийн засаг, хөгжлийн сайдын эрхлэх асуудлын хүрээнд шилжсэнтэй холбоотой хэрэгжүүлээгүй байна. Хуучнаар Ёс зүй, дэгийн байнгын хорооны эрхлэх асуудлын хүрээнд хамаарах УИХ-ын Байнгын хорооны 2023, 2024, 2025 оны 3 тогтоолын 7 заалтын хэрэгжилтийг ерөнхий байдлаар тайлагнасан, тайлагнах хугацаанд хэрэгжүүлсэн ажил нь үнэлэгдэхүйц ахиц гараагүй, тухайн заалтын хэрэгжилтийг зарим байгууллага ирүүлээгүй байх тул \"хэрэгжээгүй\" гэж дүгнэсэн байна. Хууль, Улсын Их Хурал болон Байнгын хорооны тогтоолын 2025 оны эхний хагас жилийн хэрэгжилтэд хийсэн хяналт шинжилгээний дүнгийн тайланг 2025 оны 09 дүгээр сарын 10-ны өдөр Засгийн газрын хуралдаанд танилцуулж, Засгийн газрын хуралдааны тэмдэглэлээр Засгийн газрын гишүүд, Засгийн газрын агентлагийн дарга, аймаг, нийслэлийн Засаг дарга нарт үүрэг чиглэл өгч биелэлтийг тооцон ажиллаж байна гэсэн мэдээллийг сайд Н. Учрал өглөө. Эцэст нь тэрбээр Улсын Их Хурлын Төрийн байгуулалтын Байнгын хорооны Ажлын албанд гурван санал уламжилсан. Засгийн газарт үүрэг чиглэл болгосон Улсын Их Хурлын болон Байнгын хорооны тогтоолын хэрэгжилтийг хангуулахад төрийн байгууллагуудын уялдаа холбоог сайжруулах, төрийн албан хаагчдыг хууль эрх зүйн болон мэргэжил арга зүйн удирдлагаар хангаж, үйл ажиллагаанд нь дэмжлэг үзүүлэхийг санал болгосон. Мөн улсын хэмжээнд хяналтад авсан шийдвэрийн нэгдсэн бүртгэл хөтлөх, Засгийн газрын хяналт шинжилгээ, үнэлгээний unelgee. gov. mn систем, УИХ-ын Тамгын газрын хяналт, шинжилгээ үнэлгээний систем хооронд интеграци хийх нөхцөлийг бүрдүүлэхэд дэмжлэг үзүүлэн хамтарч ажиллахыг санал болгосон. Түүнчлэн Засгийн газрын болон УИХ-ын Тамгын газрын цахим санд байгаа Монгол Улсын хууль, УИХ-ын болон Байнгын хорооны тогтоолд кадификаци хийж бүрэн хэрэгжсэн, цаг хугацааны хувьд ач холбогдолгүй болсон, тухайн асуудлаар дахин шийдвэр гарсан, шийдвэрт заасан хугацаа дууссан заалтуудыг хяналтаас хасах асуудлыг шийдвэрлэж холбогдох байгууллагад хүргүүлэх саналыг уламжилж буйгаа мэдэгдлээ. Хэлэлцэж буй асуудалтай холбогдуулан УИХ-ын гишүүд асуулт асууж, байр сууриа илэрхийллээ. Тухайлбал, УИХ-ын гишүүн А. Ариунзаяа, Төрийн байгуулалтын Байнгын хорооны эрхлэх асуудлын хүрээнд 11 хуулийн 29 заалтыг төрийн захиргааны төв 16 байгууллага дунджаар 44 хувьтай хэрэгжүүлсэн гэж байна гээд ямар үүрэг даалгавар өгөөд хэрэгжээгүй гэдгийг тодотгосон. Тэрбээр хэрэгжих боломжгүй үүрэг даалгаврууд өгөөд байна уу, үүрэг даалгавруудыг үл хайхарч хэрэгжүүлэхгүй байна уу хэмээн лавлав. Эдийн засаг, хөгжлийн сайд Н. Учрал, Захиргааны хэм хэмжээ тогтоосон актыг батлуулах үйл явц өөрөө хуулийн хүрээнд явагдах ёстой. Үр нөлөөний судалгаа хийж, хэрэгцээг нь тодорхойлдог. Тэгээд зардлын тооцоо хийгээд холбогдох байгууллагуудаас санал аваад захиргааны хэм хэмжээ тогтоосон актыг баталдаг. Захиргааны хэм хэмжээ тогтоосон актуудыг Хууль зүй, дотоод хэргийн яаманд бүртгэхдээ хуулиас давсан заалтууд байгаа эсэх, хуулийн давхардал, хийдэл, зөрчил буй эсэхэд дүгнэлт өгдөг. УИХ-аас баталж байгаа захиргааны актууд, Засгийн газраас баталж байгаа захиргааны актууд нэг мэдээллийн санд нэгтгэхгүй байгаа асуудалд бид үнэлэлт дүгнэлт хийх ёстой. Тийм учраас сая Эдийн засаг, хөгжлийн сайдын эрхлэх асуудалд хяналт шинжилгээний үүрэг ирсэнтэй холбогдуулан захиргааны хэм хэмжээ тогтоож байгаа нийт актуудын системийг нь нэгтгэх ажлыг эхлүүлсэн. Хамгийн түрүүнд эдгээрийг нэгтгэх шаардлагатай байгаа. УИХ-ын Байнгын хороо тогтоолууд баталдаг. УИХ-аар, Байнгын хороогоор тогтоолын төсөл хэлэлцэх үеэр УИХ-ын гишүүд санал гаргаад үр нөлөө, хэрэгцээ, зардлын тооцооллуудыг хийлгүйгээр тогтоолдоо заалт оруулан үүрэгжүүлчихээр Засгийн газар түүнийг нь хэрэгжүүлэхэд маш их бэрхшээл тулгардаг. УИХ-аас захиргааны хэм хэмжээ тогтоосон актуудыг батлахдаа хэрэгцээ, үр нөлөө, зардлын тооцоог давхар хийж байж эргээд дүгнэх бололцоотой болно гэсэн хариулт өгөв. УИХ-ын гишүүн А. Ганбаатар, Тайланг харахад хэрэгжээгүй гэсэн дүгнэлтэд орсон асуудлын дийлэнх нь буюу 50-иас дээш хувь нь шалтгааныг нь тайлбарлаагүй байна. УИХ-аас баталсан хууль тогтоомжийг хэрэгжүүлэхгүй ямар хариуцлага тооцох вэ. Хэрэгжүүлээгүйн улмаас хариуцлага тооцуулсан хаагч албан тушаалтан байна уу гэсэн асуулт тавьсан. Эдийн засаг, хөгжлийн яамны ажлын хэсгийн гишүүд, Засгийн газраас Хөвсгөл, Архангай, Завхан аймгийн Засаг дарга нарт хариуцлага тооцох арга хэмжээ авч хэрэгжүүлсэн. Мөн гурван яамны Төрийн нарийн бичгийн дарга, холбогдох албан тушаалтнуудад хариуцлага тооцох асуудал хөндөж тавьсан. Энэ удаагийн хууль тогтоомжийн хэрэгжилтийн хяналт шинжилгээ, үнэлгээний тайланд үндэслэн Засгийн газрын хэрэг эрхлэх газарт Засгийн газрын хуралдааны тэмдэглэлээр үүрэг өгсний дагуу төсвийн ерөнхийлөн захирагч нар болон Засаг даргын Тамгын газруудад 11 дүгээр сарын 1-ний дотор гэсэн хугацаатай үүрэг чиглэл өгсөн албан бичиг хүргүүлсэн. 11 дүгээр сарын 15-ны дотор тайлангаа ирүүлэх ёстой гэсэн хэмээн хариулав. Ийнхүү УИХ-ын гишүүд асуулт асууж, байр сууриа илэрхийлснээр энэ өдрийн хуралдаан өндөрлөлөө хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "76015-1",
    "url": "https://www.parliament.mn/nn/76015/",
    "title": "БОХХААБХ: Өвөлжилтийн бэлтгэл болон НҮБ-ын Цөлжилттэй тэмцэх тухай Талуудын 17 дугаар бага хурлын бэлтгэл ажлын явцын талаарх мэдээлэл сонслоо",
    "date": "2025-11-04",
    "category": "Байнгын хороо",
    "part": 1,
    "totalParts": 3,
    "content": "Улсын Их Хурлын Байгаль орчин, хүнс, хөдөө аж ахуйн байнгын хорооны өнөөдрийн хуралдаанаар /2025.11.04/ цаг үеийн сэдвээр мэдээллүүд сонслоо. Хуралдааны эхэнд Байнгын хорооны дарга Б. Бейсений танилцуулсан хэлэлцэх асуудалтай холбогдуулан асуулт асууж, үг хэлэх гишүүн байсангүй. Өвөлжилтийн бэлтгэл ажлын явцын талаар мэдээлэл сонсов Хуралдаан Өвөлжилтийн бэлтгэл ажлын явцын талаарх Хүнс, хөдөө аж ахуй, хөнгөн үйлдвэрийн сайд, Нийслэлийн Засаг дарга бөгөөд Улаанбаатар хотын захирагчийн мэдээллээр үргэлжлэв. Эхлээд Хүнс, хөдөө аж ахуй, хөнгөн үйлдвэрийн яамны Төрийн нарийн бичгийн дарга Т. Жамбалцэрэн мэдээлэл хийв. Монгол Улсын Засгийн газрын “Хөдөө аж ахуйн салбарын 2025-2026 оны өвөлжилт, хаваржилтын бэлтгэл хангах зарим арга хэмжээний тухай” 56 дугаар тогтоолын хэрэгжилтийн хүрээнд 19 арга хэмжээг тусгасан нарийвчилсан төлөвлөгөө боловсруулан салбарын сайдаар батлуулан ажиллаж байна. Өнөөдрийн байдлаар Монгол Улсын Засгийн газрын 56 дугаар тогтоолын дагуу долоон арга хэмжээ бүрэн хэрэгжсэн, 12 арга хэмжээ хэрэгжих шатанд, нэг арга хэмжээ хэрэгжилт хангалтгүй түвшинд байна гэв. Ус цаг уур, орчны судалгаа, мэдээллийн хүрээлэнгээс зудын урьдчилсан төлөвийг газрын ажиглалтын болон хиймэл дагуулын мэдээ, ган, зуншлага, 2025-2026 оны өвөл-хаврын бэлчээрийн даац, бэлчээрийн ургац, агаарын температур, хур тунадасны дундаж зэрэг мэдээлэлд үндэслэн 11 дүгээр сарын байдлаар боловсруулан гаргасан байна. Уг үнэлгээнээс үзэхэд нийт нутгийн 3.0 хувьд нэн их, 22 хувьд их, 21 хувьд дунд зэрэг, 26 хувьд бага, 28 хувьд маш бага хүндрэлтэй байхаар байна. Өөрөөр хэлбэл, Баян-Өлгий, Увс, Ховд аймгийн ихэнх нутгаар цасны нөхцөл тооцоогдоогүй байх үед зудын эрсдэл их болон нэн их түвшинд үүсэж байгаа нь өвөлжилт тухайн аймгуудад хүндрэх төлөвтэйг харуулж байна гэсэн байлаа. Энэ жил улсын хэмжээнд 213.3 мянган малчин өрхөд 65.7 сая толгой мал буюу хонин толгойд шилжүүлснээр 122.5 сая хонь өвөлжиж, хаваржих урьдчилсан дүн гарсан. Үүнээс 16.6 мянган малчин өрхийн 5 сая 724 мянган толгой мал өвөлжихөөр байгаа бөгөөд нийт отроор өвөлжих малын 0.6 сая толгой мал нь өөр аймгийн нутагт, 1.2 сая нь өөрийн аймгийн сумдад, 0.1 сая толгой мал нь сум дундын отрын бүс нутагт, 0.5 сая мал аймаг дундын тусгай хэрэгцээний нутагт, 1.0 сая мал хилийн зурвас бүс нутагт, 2.0 сая мал Улсын тусгай хамгаалалттай газар тус тус өвөлжих хүсэлт гаргасан тул холбогдох зохицуулалтыг хийн ажиллаж байгааг тус яамны Төрийн нарийн бичгийн дарга мэдээлэлдээ онцолсон. Мөн Засгийн газрын 2025 оны 56 дугаар тогтоолын хүрээнд аймаг, сумын аюулгүй нөөцөд нийт 36.4 мянган тонн бүдүүн, 30.8 мянган тонн хүчит тэжээлийг бэлтгэхээс бүдүүн тэжээлийн бүрдүүлэлт 77.4, хүчит тэжээлийн бүрдүүлэлт 35.8 хувийн гүйцэтгэлтэй бэлтгэж байна. Энэ онд улсын хэмжээнд малчдын түвшинд хадлан 1.3 сая, сүрэл 4.7 мянга, ногоон тэжээл 51.0 мянга, үйлдвэрийн тэжээл 26.0 мянга, гар тэжээл 29.3 мянга, дарш 3.4 мянга, давс, хужир 66.9 мянган тонн тус тус бэлтгэж байна гэж байлаа. Түүнчлэн мах, махан бүтээгдэхүүн экспортлогч аж ахуйн нэгжүүд 2025-2026 онд нийт 162 мянган тонн мах экспортлох нөөцтэй бөгөөд өнөөдрийн байдлаар 59 аж ахуйн нэгж 51.0 мянган тонн мах, махан бүтээгдэхүүнийг 211.2 сая ам. доллароор экспортолсон байна. 2025 оны 10 дугаар сарын 27-ны өдрийн байдлаар 57099 толгой бог малыг амьдаар экспортод гаргах зөвшөөрөл олгосноос 43000 толгой малыг экспортолсон. Мах, малыг хонин толгойд шилжүүснээр 2.8 сая толгой малыг экспортлоод байна. Амьд малын экспортыг авч үзвэл Бүгд Найрамдах Узбекистан Улс руу 26565 толгой хонь, Бүгд Найрамдах Хятад Ард Улс руу 2680 толгой хонийг тус тус экспортолсон гэв. Энэ жилийн ургац хураалтын тухайд улсын хэмжээгээр 10 дугаар сарын 27-ны өдрийн байдлаар 278.3 мянган тонн үр тариа, үүнээс 252.3 мянган тонн улаан буудай, 108.5 мянган тонн төмс, 208.6 мянган тонн хүнсний ногоо, 146.5 мянган тонн малын тэжээл, 27.4 мянган тонн тосны ургамал, нийтдээ 762.5 мянган тонн ургац хураан авсан. Нийт хүн амын хэрэгцээт улаанбуудайн 62.5, төмсний 78.5, хүнсний ногооны 72.6 хувийг дотоодын ургацаар хангахаар болсныг Т. Жамбалцэрэн дарга мэдээлэлдээ дурдсан. Дараа нь “Өвөлжилт, хаваржилтыг даван туулахад шийдвэрлэх шаардлагатай зарим арга хэмжээний талаар” Нийслэлийн Засаг даргын орлогч А. Амартүвшин танилцуулав. Тэрбээр мэдээлэлдээ, Нийслэлийн 2025-2026 оны өвөлжилтийн бэлтгэл хангах хүрээнд инженерийн хангамжийн байгууллага, харьяа газар, дүүргүүд нийт 750 төсөл арга хэмжээг төлөвлөн хэрэгжүүлж, 2025 оны 10 дугаар сарын 24-ний өдрийн байдлаар 95 хувийн гүйцэтгэлтэй байгааг онцлон тэмдэглэсэн. Энэ талаарх дэлгэрэнгүй мэдээллийг доорх зурагнаас харна уу. Тодруулбал, дулаан хангамжийн өвөлжилтийн бэлтгэлийн тухайд, дулааны гол 15.6 км шугам сүлжээг улс, нийслэл, гадаадын зээл тусламжийн хөрөнгө оруулалтаар гүйцэтгэж байгаа бөгөөд хэрэгжилтийн явц 100 хувьтай байна. Мөн цахилгаан хангамжийн 2025-2026 оны өвөлжилтийн бэлтгэл хангах ажлын төлөвлөгөөгөөр үндсэн шугам тоноглолын нийт 31 нэр төрлийн 98 ажил, урсгал засвараар 3387 шугам тоноглолд тус тус засварын ажил хуваарийн дагуу зохион байгуулан ажиллаж, гүйцэтгэл 96.6 хувьтай байгааг дурдсан байлаа. Түүнчлэн Нийслэлийн долоон дүүрэгт байрлах 25 агуулахад 2025 оны 10 дугаар сарын 24-ний өдрийн байдлаар сайжруулсан шахмал түлш 8776 тонн, хагас коксон түлш 2800 тонн нөөцлөлттэй байна. Мөн “Тавантолгой түлш” ХХК-ийн зүүн үйлдвэрт сайжруулсан шахмал түлш 200 тонн, хагас коксон түлш 3188 тонн, савласан коксон түлш 4128 тонн нөөцтэй байна. Нийт дүнгээр сайжруулсан шахмал түлш 8976 тонн, хагас коксон түлш 10116 тонн, нийтдээ 19,092 тонн түлшний нөөц бүрдүүлээд байна. Агаарын чанарыг сайжруулах долоон дүүргийн иргэдэд түлшний хангамжийг тогтвортой байлгах зорилгоор 397 борлуулалтын цэгээр түлш түгээлт хэвийн үргэлжилж буйг мэдээлэлд дурдсан байв. Дэлгэрэнгүй мэдээллийг доорх зурагнаас харна уу. Угаарын хийн хордлогоос урьдчилан сэргийлэх хүрээнд Нийслэлийн Засаг даргын захирамжаар 2025 онд 112000 ширхэг алсын зайн дамжуулагчтай угаарын хийн мэдрэгч төхөөрөмжийг гэр хорооллын айл өрхүүдэд суурилуулсан. 2025 оны 10 дугаар сарын 13-ны өдрийн А/1437 дугаар захирамжаар 45000 ширхэг төхөөрөмжийг худалдан авах ажиллагааг зохион байгуулан ажиллаж байна. Мөн Нийслэлийн Засаг даргын 2025 оны 09 дүгээр сарын 12-ны өдрийн А/1276 дугаар “Агаарын бохирдлыг бууруулах чиглэлээр зохион байгуулах зарим арга хэмжээний тухай” захирамжаар Нийслэлийн болон дүүргийн шуурхай штаб байгуулагдан ажиллаж байна. Нийслэлийн долоон дүүргийн хэмжээнд гарын авлага, зөвлөмжийг аж ахуйн нэгж байгууллагад 14881 удаа, иргэдэд 287224 удаа хүргэсэн. “Түлш хэрэглэгчдэд үйлчлэх төв” ОНӨААТҮГ халаалтын улирал эхэлснээс хойш 24605 дуудлага хүлээн авч, 49210 иргэний амь нас, эрүүл мэндийг хамгаалж ажилласан. Нийслэлийн долоон дүүргийн хэмжээнд 78566 өрхөд хяналт шалгалт хийж, зөв галлагааны заавар зөвлөгөө өгч, угаарын хий мэдрэгчийн хэвийн ажиллагаа, зуух пийшингийн бүрэн бүтэн байдлыг шалган ажиллаж 545 өрхөд зуух пийшингийн засвар үйлчилгээ хийсэн."
  },
  {
    "id": "76015-2",
    "url": "https://www.parliament.mn/nn/76015/",
    "title": "БОХХААБХ: Өвөлжилтийн бэлтгэл болон НҮБ-ын Цөлжилттэй тэмцэх тухай Талуудын 17 дугаар бага хурлын бэлтгэл ажлын явцын талаарх мэдээлэл сонслоо",
    "date": "2025-11-04",
    "category": "Байнгын хороо",
    "part": 2,
    "totalParts": 3,
    "content": "Хяналт шалгалтын явцад зөвшөөрөлгүй түүхий нүүрс хадгалсан, худалдсан гурван зөрчил илэрсэн хэмээн мэдээлэлд дурдсан байв. Мэдээлэлтэй холбогдуулан Улсын Их Хурлын гишүүд асуулт асууж, үг хэлсэн. Тухайлбал, Улсын Их Хурлын гишүүн Б. Бат-Эрдэнэ бэлчээрийн төлөв байдлын асуудалд Хүнс, хөдөө аж ахуй, хөнгөн үйлдвэрийн болон Байгаль орчин, уур амьсгалын өөрчлөлтийн яам ажлын уялдаа, үйл ажиллагаа сайжруулах шаардлагатай. Мөн Байгаль орчин, уур амьсгалын өөрчлөлтийн яам Тусгай хамгаалалттай газар нутгийн тухай хуулийн хэрэгжилтийг хангахад анхаарах нь зүйтэй гэв. Түүнчлэн нийслэл өвөлжилтийн бэлтгэл ажлын хангах хүрээнд нийтийн тээвэрт үйлчлэх автобусуудыг цагаар явуулахад ажил хэрэгчээр асуудалд хандаж, ажиллахыг хүслээ. Харин Улсын Их Хурлын гишүүн М. Ганхүлэг өвөлжилтийн бэлтгэл ажлын хүрээнд бензин, шатахуун түлшний ханган нийлүүлэлт, нөөц, түгээлтийн хэвийн байдлыг ханган ажиллах, нэгэнт бий болсон агуулах, бааз суурь дээрээ түшиглэн мал махны бэлтгэлийн асуудалд салбарын яам тодорхой бодлого гаргах, малын тэжээлийн асуудалд бодлогын зохицуулалт хийх нь зүйтэй гэдгийг онцгойлон анхаарууллаа. COP17 бага хурлын бэлтгэл ажлын явцтай танилцлаа Хуралдаан Цөлжилттэй тэмцэх тухай Нэгдсэн Үндэстний байгууллагын конвенцын Талуудын 17 дугаар бага хурал (COP-17)-ыг зохион байгуулах үүрэг бүхий Үндэсний хорооны дарга бөгөөд Байгаль орчин, уур амьсгалын өөрчлөлтийн сайдын мэдээллээр үргэлжилсэн. Салбарын сайд Б. Батбаатар бага хурлын бэлтгэлийн хүрээнд хийж, гүйцэтгэж буй ажлын талаар товч танилцуулав. Тухайлбал, барилга байгууламжийг бэлтгэх ажлын хүрээнд хурлын байрны суурь дэд бүтцийн явцын тухайд мэдээлэл, харилцаа холбооны сүлжээ таталт бүрэн дууссан, ус хангамж болон ариутгал татуургын систем суурилуулах ажил 88, цахилгааны сүлжээ таталт болон зогсоолын засварын ажил 45 хувьтай байна. Цаг агаар хүйтэрч дэд бүтцийн ажил гүйцэтгэхэд хүндрэлтэй болсон тул ажлыг ирэх жилийн 03 дугаар сараас үргэжлүүлнэ. Конвенцын Нарийн бичгийн дарга нарын газрын Төлөвлөлтийн багаас өгсөн дүн шинжилгээгээр 2026 оны 7 дугаар сарын эцэс гэхэд барилга байгууламжийн ажил бүрэн хийгдэж, дуусах боломжтой гэв. Мөн Талуудын 17 дугаар бага хурал эхлэх хүртэл 285 хоног үлдсэн тул НҮБ-ын стандарт бүхий хурал гэдэг агуулгаар СОР зохион байгуулж байсан туршлагатай олон улсын туслан гүйцэтгэх байгууллагатай хамтарч ажиллах нь эрсдэлээс сэргийлэх, бэлэн байдлыг хангахад чухал шаардлагатай зэргийг харгалзан шалгуурт нийцсэн хүсэлтээ илэрхийлсэн гадаадын компанийг сонгон шалгаруулж, конвенцын Нарийн бичгийн дарга нарын газартай гурвалсан гэрээгээр ажиллахаар тогтсон гэж байлаа. Түүнчлэн Монгол Улсаас дэвшүүлэх санаачилгыг боловсруулах ажлын хүрээнд Үндэсний хорооны Ажлын албанаас боловсруулж буй Олон улсын байгууллагуудаас гадна Булангийн, Европын Холбоо, Африк болон Төв азийн улсуудын сонирхлыг ихэд татан, олон улсын хэмжээнд сайжруулалт хийж буй “Гандуу бүсийн тэсвэрлэх чадварыг нэмэгдүүлэхэд ус ба газрын менежментийг хөхүүлэн дэмжих”, хувийн хэвшлийн салбарын хөрөнгө оруулалт, төр-хувийн хэвшлийн түншлэлээр хэрэгжих “Байгальд суурилсан шийдлийг ашиглан тогтвортой дэд бүтцийн салбарыг бэхжүүлэх санаачилга” зэрэг санаачилгыг олон улсын байгууллагуудын дэмжлэгтэйгээр боловсруулж байна. Монголын талаас Нэгдсэн Үндэстний Байгууллагын төрөлжсөн болон олон улсын мэргэшсэн байгууллагууд хамтран Талуудын 17 дугаар бага хурлын үеэр Монгол Улсаас олон улсын хэмжээнд танилцуулахаар бэлтгэж буй “Бэлчээрийн тэргүүлэх санаачилга”-ын төслийг боловсруулж эцэслэв. Уг санаачилгаар дамжуулан Монгол Улсад хамгийн багадаа 500 сая ам. доллар бүхий төслүүдийг хэрэгжүүлнэ гэсэн урьдчилсан тооцоолол байгааг салбарын сайд мэдээлэлдээ онцолсон. Санхүүжилт, хөрөнгө оруулалт татах ажлын хүрээнд, дээрх гурван санаачилгыг хэрэгжүүлэхэд шаардлагатай хөрөнгө, санхүүжилт татах ажлыг зохион байгуулахын зэрэгцээ Талуудын 17 дугаар бага хурлын байр, барилга байгууламжийн зардлыг санхүүжүүлэхэд дэмжлэг туслалцаа авахад чиглэж байна гэв. Тухайлбал, Дэлхийн банк, Азийн хөгжлийн банк, Европын Сэргээн босголт, хөгжлийн банк, Европын хөрөнгө оруулалтын банк, Даян дэлхийн байгаль орчны сан, Уур амьсгалын ногоон сангаар дамжуулан санхүүжилт, хөрөнгө оруулалт татах ажилд тодорхой ахиц гарч, нааштайгаар шийдэгдэж байгаа аж. Түүнчлэн, Талуудын 17 дугаар бага хурлыг сурталчлах, олон нийтэд зөвөөр таниулах, хөрөнгө оруулалтын чиг баримжааг томосгох хүрээнд Улсын Их Хурлын гишүүн Б. Бат-Эрдэнэ, Э. Болормаа, Л. Мөнхбаясгалан нарыг Тусгай элчээр томилсон нь нэг талаараа Монгол Улсын төрийн бүхий л байгууллагууд ач холбогдол өгч байгааг нотлон харуулах, нөгөө талаар шийдвэр гаргах түвшинд байгаль орчны асуудалд анхаарал хандуулан оролцоог нэмэгдүүлэх болно гэдгийг онцлов. Мөн дотоод хөрөнгө оруулалт, нөөцийг ашиглах ажлыг зохион байгуулж эхэлсэн. Монголын Бизнесийн зөвлөлтэй хамтран “Business4Land” буюу бизнес эрхлэгчдийн оролцоог нэмэгдүүлэх зорилго бүхий олон улсын санаачилгад үндэсний оролцогч талуудын түншлэлийг баталгаажуулах, улмаар Монгол Улсад бүртгэлтэй байгаль орчны салбарт финтек зах зээл дээр үйл ажиллагаа явуулж буй хувийн хэвшлийн байгууллагуудтай инновацад түшиглэсэн түншлэлийг хөгжүүлэх ажлыг эхлүүлээд байгааг мэдээлэлд дурдлаа. Бага хурлын ерөнхий агуулгын хүрээнд, дэлхийн 197 улс нэгдэн орсон олон талт гэрээ конвенцын шийдвэр гаргах үндсэн хуралдааны агуулга, хөтөлбөр, төлөвлөгөөг зохион байгуулагч улсын Засгийн газар болон конвенцын Нарийн бичгийн дарга нарын газар хамтран шийдвэрлэдэг гэдгийг сайд онцлоод зарим асуудлуудыг ажлын түвшинд тохиролцоод байгаа гэлээ. Тодруулбал, бага хурлын ерөнхий уриа нь “Эх байгалиа сэргээж, Итгэл найдварыг бадраая” буюу “Restoring Land, Restoring Hope” гэж нэрлэх саналыг дэвшүүлж байна. Үүнтэй холбоотойгоор “Эдийн засгаа сайжруулъя”, “Амьдралыг тэтгэе”, “Усны нөөцийг хамгаалъя”, “Өв соёлоо хадгалъя”, “Эрүүлийг эрхэмлэе”, “Тэсвэрлэх чадвараа нэмэгдүүлье” гэсэн дэд урианууд “Газрыг нөхөн сэргээж” гэдэг агуулгатай холбоос хэлбэрээр хэрэглэгдэх боломжтой. Ерөнхий уриатай нийцүүлэн 12 өдрийн хурлыг зохион байгуулахдаа зургаан сэдэвт өдөртэй байхаар тогтсон гэж байлаа. Гадаадын төлөөлөгч нарыг оролцуулах ажлын хүрээнд Үндэсний хорооны өндөр дээд зочид төлөөлөгчдийн оролцоог хангах үүрэгтэй Гадаад харилцааны яамаар ахлуулсан дэд хорооноос төр, Засгийн газрын тэргүүд болон олон улсын байгууллагуудын удирдлагуудыг урин оролцуулах асуудлыг тусад нь хариуцан ажиллаж байна. Одоогийн байдлаар 30 орчим өндөр дээд зочдод урилга хүргүүлэхээр төлөвлөсөн бөгөөд хурлын ерөнхий сэдэв тодорхой болохыг хүлээж байгааг Б. Батбаатар сайд дурдахын зэрэгцээ Саудын Араб Улсын Эр-Риад хотноо болсон Талуудын 16 дугаар бага хуралд нэгдэн орсон улсуудын Засгийн газрыг төлөөлөн нийт 141 сайд оролцсон тул манай улс энэ тоог бууруулахгүй байх чиглэлтэйгээр ажиллаж байна гэв."
  },
  {
    "id": "76015-3",
    "url": "https://www.parliament.mn/nn/76015/",
    "title": "БОХХААБХ: Өвөлжилтийн бэлтгэл болон НҮБ-ын Цөлжилттэй тэмцэх тухай Талуудын 17 дугаар бага хурлын бэлтгэл ажлын явцын талаарх мэдээлэл сонслоо",
    "date": "2025-11-04",
    "category": "Байнгын хороо",
    "part": 3,
    "totalParts": 3,
    "content": "Түүнчлэн Талуудын 17 дугаар бага хурлын албан ёсны вебсайтыг энэ оны 12 дугаар сард эхлүүлэх бөгөөд үүнд Монгол Улсын Ерөнхийлөгч болон Засгийн газраас авч хэрэгжүүлж буй мэдээллээс гадна буудаллах боломжтой гэрээт буудлууд, аялал жуулчлалын олон төрлийн маршрут зэрэг мэдээллүүдийг нэгтгэсэн байхаар ажиллаж байна. Уг вебсайтыг конвенцын Нарийн бичгийн дарга нарын газрын вебсайттай холбон олон улсад түгээн, оролцох төлөөлөгч нарт танилцуулж байх юм. Талуудын 17 дугаар бага хурлын албан ёсны бүртгэлийг ирэх жилийн гуравдугаар сараас конвенцын Нарийн бичгийн дарга нарын газар албан ёсоор эхлүүлснээр зочдод үйлчлэх хот доторх унаа тээвэр, нислэг болон хоол, хүнс, сайн дурын ажилтан, угтах зочлох зэрэг бусад үйлчилгээний урьдчилсан тооцоолол гарах тул ирэх жилийн эхний улиралд дотоодын бэлтгэлийг эхлүүлэхээр төлөвлөсөн гэдгийг салбарын сайд мэдээлэлдээ онцлов. Мэдээлэлтэй холбогдуулан Улсын Их Хурлын гишүүн Б. Бат-Эрдэнэ, М. Мандхай, Г. Ганбаатар, С. Одонтуяа, Э. Болормаа нар асуулт асууж, санал хэлсэн. Тодруулбал, Улсын Их Хурлын гишүүн М. Мандхай Цөлжилттэй тэмцэх тухай Нэгдсэн Үндэстний байгууллагын конвенцын Талуудын 17 дугаар бага хурлыг зохион байгуулснаар ялангуяа гадаад бодлого, хөрөнгө оруулалтын хувьд таатай шинэ түвшинд гарна гэдэгт найдаж буйгаа илэрхийлээд мэдээлэлд дурдсан барилга байгууламжууд хугацаандаа дуусах эсэх, санхүүжилтийн тухайд төлөвлөгдсөн ажлуудаа хийж амжих талаар, Улсын Их Хурлын гишүүн Г. Ганбаатар 500 сая ам. доллар бүхий төслүүдийг хэрэгжүүлнэ гэдэгт урьдчилан төлөвлөсөн ямар төслүүд тусгасныг лавлав. Гишүүд уг бага хурлыг үр дүнтэй, өгөөжтэй зохион байгуулахад онцгой анхаарах нь зүйтэй гэдэг байр суурийг илэрхийлж байлаа. Байгаль орчин, уур амьсгалын өөрчлөлтийн сайд Б. Батбаатар олон улсын өмнө үүрэг хүлээгээд зохион байгуулах энэ том арга хэмжээнээс ухрах гарц, цаг хугацаа байхгүй болсныг хариултдаа онцлоод үүнд Улсын Их Хурал дэмжлэг үзүүлж ажиллах нь зүйтэй гэв. Мөн хурал зохион байгуулах газрын дэд бүтцийн 80 хувийг хийж гүйцэтгээд дууссан. Харин түр байгууламжуудыг барихад хоёр сарын хугацаа зарцуулах тул гуравдугаар сард угсралтын ажлууд эхлээд тавдугаар сард дуусна гэж байлаа. Түүнчлэн бага хурлыг амжилттай зохион байгуулах нь олон улсад Монгол Улсын нэр хүндийг өргөх асуудлаас гадна тогтвортой хугацаанд байгаль орчны салбарт хөрөнгө оруулалтууд орж ирнэ. Өнөөдөр Монгол орны газар нутаг, ан амьтан, экологи, цаг уурын нөхцөл байдлын талаар хүн бүр мэдэж байгаа тул энэ чиглэлд томоохон ахиц дэвшил гарна гэдгийг хариултдаа онцлов. Мөн Улсын Их Хурлын гишүүн Б. Бат-Эрдэнэ энэ арга хэмжээ нь зөвхөн холбогдох яамдын ажил биш тул Улсын Их Хурлын Байгаль орчин, хүнс, хөдөө аж ахуйн байнгын хорооны зүгээс дэмжиж ажиллах шаардлагатай гээд Тусгай элчээр томилогдсон гишүүд тодорхой туршлагатай хүмүүс байгаа тул тэднийгээ ашиглаж, ажиллуулахад анхаарах, бага хурлын хүрээнд хэрэгжих төсөл, хөтөлбөрүүдтэй холбоотой нарийвчилсан мэдээллийг салбарын яам Байнгын хорооны гишүүдэд тусдаа танилцуулах нь зүйтэй гэсэн саналыг хэлэв хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 76013,
    "url": "https://www.parliament.mn/nn/76013/",
    "title": "ӨБХ, ТББХ: Улсын Их Хурлын гишүүний ажил эрхлээгүй үеийн тэтгэмжийг хүчингүй болгох нийтийн өргөдлийг судлах ажлын хэсэг байгуулав",
    "date": "2025-11-04",
    "category": "Байнгын хороо",
    "content": "Улсын Их Хурлын Өргөдлийн байнгын хороо өнөөдөр (2025.11.04) Төрийн байгуулалтын байнгын хороотой хамтран хуралдаж, Монгол Улсын Улсын Их Хурлын тухай хуулийн 41 дүгээр зүйлийн 41.9 дэх хэсгийн “Хэрэв гишүүн бүрэн эрх дуусгавар болсноос хойш ажил эрхлээгүй бол 12 сарын хугацаанд гишүүний үндсэн цалинтай тэнцэх хэмжээний тэтгэмж, ... олгоно.\" гэсэн заалтыг хүчингүй болгох тухай нийтийн өргөдлийг хэлэлцлээ. Иргэн Ц. Батболд энэ асуудлаар хуулийн төсөл санаачлах тухай нийтийн өргөдлийг 2025 оны есдүгээр сарын 24-ний өдөр petition. parliament. mn цахим системээр гаргасныг 30 хоногийн хугацаанд 100467 иргэн дэмжжээ. Тэрбээр өргөдөлдөө дээрх заалт Монгол Улсын Үндсэн хуулийн 14 дүгээр зүйлийн 1, 2 дахь хэсэг, Нийгмийн даатгалын сангаас олгох тэтгэмжийн тухай хуулийн 10 дугаар зүйлийн 10.1 дэх хэсгийг зөрчиж давуу байдал олгосон гэснийг Өргөдлийн байнгын хорооны дарга О. Номинчимэг танилцуулав. Нийтийн өргөдөлтэй холбогдуулан Улсын Их Хурлын гишүүн Ө. Шижир, С. Бямбацогт, Ц. Даваасүрэн, А. Ариунзаяа, О. Алтангэрэл, С. Зулпхар, О. Саранчулуун нар уг өргөдлийг гаргасан иргэн Ц. Батболдоос асуулт асууж, хариулт авав. Улсын Их Хурлын гишүүд бүрэн эрх нь дуусгавар болсон хэчнээн гишүүд дээрх тэтгэмжийг авч байсан, түүний үүрэг, зорилго юу болох, энэ талаарх гадаадын улс, орнуудын жишиг, туршлага ямар байдаг, ер нь Улсын Их Хурлын гишүүний эрх ямба цаашид ямар байх, иргэд, сонгогчдоос доогуур буюу дутуу нөхцөлтэй байх ёстой эсэх зэрэг асуултуудыг тавьж байлаа. Өргөдөл гаргасан иргэн Ц. Батболд Монгол Улсын Үндсэн хуулиар тогтоосноор Улсын Их Хурлын гишүүний бүрэн эрх тодорхой хугацаа гэдгийг онцолж, бүрэн эрх нь дуусгавар болсон үед Улсын Их Хурлын гишүүн биш иргэн тул Нийгмийн даатгалын сангаас олгох тэтгэмжийн тухай хуульд заасан ажилгүйдлийн тэтгэмжийг авах нь зүйтэй гэсэн юм. Тэрбээр ардчилсан тогтолцоотой улс орнуудад парламентын гишүүнд бүрэн эрх нь дууссаны дараа тусгай тэтгэмж олгох зохицуулалт байхгүй гээд БНСУ-ын жишээгээр тайлбарлав. Дараа нь Улсын Их Хурлын гишүүд хэлэлцэж буй асуудлаар үг хэлж, байр сууриа илэрхийлэв. Улсын Их Хурлын гишүүн Ө. Шижир Монгол Улсын Үндсэн хуульд хүнийг эрхэлж буй ажил, албан тушаалаар нь ялгаварлаж болохгүй гэж заасныг төр өөрөө үлгэрлэх ёстой гээд төрийн нууцтай харилцаж ажиллаж байсны хувьд бүрэн эрхээ дуусгавар болсны дараа Улсын Их Хурлын гишүүн гадаад улсын иргэн болох, гадаадын хөрөнгө оруулалттай компанид ажиллахыг хуулиар хориглох ёстой гэсэн юм. Улсын Их Хурлын гишүүн, Төрийн байгуулалтын байнгын хорооны дарга Ц. Сандаг-Очир ажил үүрэг эрхэлж буй албан тушаалтан үүнийхээ төлөө иргэдээс илүү боломж эдлээд байгааг олон нийт шүүмжилж буй учир зөвхөн ажилгүйдлийн тэтгэмжээр зогсохгүй бусад давуу байдлуудыг Улсын Их Хурал өөрөө олж харж, засаж залруулах ёстой гэв. Мөн Улсын Их Хурлын гишүүн Б. Пунсалмаа ардчилсан нийгэмд хүн бүр тэгш эрхтэй байх ёстой гэсэн бол энэ асуудлыг Улсын Их Хурлын гишүүн С. Зулпхар мөн дурдаж, иргэд өргөдөл гарган, хуульд өөрчлөлт оруулах хэмжээнд бодлого хэлэлцэж байгаа нь онцгой үйл явдал гэдгийг тэмдэглэсэн юм. Улсын Их Хурлын гишүүн А. Ариунзаяа Улсын Их Хурлын гишүүд давуу эрх эдэлж болохгүйтэйгээ адил дутуу байдалтай байж болохгүй гэдгийг сануулж, 126 гишүүнтэй одоогийн парламентыг харлуулахын тулд 1990 оноос мөрдсөөр ирсэн зохицуулалтыг гаргаж ирж байгааг шүүмжлэв. Улсын Их Хурлын гишүүн Г. Уянгахишиг анх хууль баталж байх үеийн шилжилтийн нөхцөл байдал буюу Улсын Их Хурлын гишүүнээс бууж, дараагийн ажил албанд шилжих үйл явц хүнд хэцүү байсан байж болох ч одоо энэ зохицуулалт онцын шаардлагагүй гэж үзэж байгаагаа өгүүлсэн бол Улсын Их Хурлын гишүүн О. Алтангэрэл, С. Цэнгүүн нар Улсын Их Хуралд заавал мөнгөтэй хүмүүс өрсөлддөг биш, мөнгөгүй хүн ч бас үйл хэрэг, үзэл бодлоороо өрсөлддөг, сонгогддог байх учиртай гэсэн байр суурь илэрхийлсэн юм. Улсын Их Хурлын гишүүн Х. Баасанжаргал, О. Саранчулуун нар өргөдлийг дэмжиж байгаагаа хэлж, асуудлыг судалгаа тооцоотой шийдвэрлэх нь зүйтэй гээд, энэ мэт өөр олон асуудлыг иргэд, олон нийт гаргаж ирж, санаачлан батлуулаасай гэж хүсэж байгаагаа дурдав. Өргөдлийн байнгын хорооны дарга О. Номинчимэг иргэдээс санаачилж, дэмжсэн уг асуудлаар Байнгын хороодын хамтарсан ажлын хэсэг байгуулах тухай тогтоолын төслийг танилцуулахад ийм тодорхой асуудлаар ажлын хэсэг байгуулалгүй, шууд өргөдлийн дагуу шийдвэрлэх нь зүйтэй гэсэн зарчмын саналыг Улсын Их Хурлын гишүүн М. Бадамсүрэн гаргасан юм. Улсын Их Хурлын гишүүний ажиллах нөхцөлийг хангах нь төрийн үйл ажиллагааны салшгүй бүрэлдэхүүн гэдгийг Улсын Их Хурлын гишүүн Ц. Даваасүрэн тайлбарлаж, олон түмнээс мандат авч, төр барьж байгаа албан тушаалтнуудыг хуулиар хамгаалдаг бөгөөд энэ нь төр оршин байх, төрийн нууцыг чандлан хамгаалахтай холбоотой гэсэн юм. Иймд төрийн тогтолцоог, тэр дундаа парламентын тогтолцоог сулруулах зүйлсийг хийж болохгүй гэж тэрбээр анхаарууллаа. Нийтийн ашиг сонирхлыг хөндсөн асуудлаар гаргасан иргэдийн өргөдлийн талаар Улсын Их Хурлын гишүүд асуулт асууж, хариулт авч, үг хэлсний дараа уг асуудлыг судалж, санал, дүгнэлт боловсруулах үүрэг бүхий ажлын хэсэг байгуулах тухай Байнгын хорооны тогтоолыг хамтарсан хуралдаанд оролцсон гишүүдийн 63.4 хувийн саналаар баталлаа. Ажлын хэсгийг Улсын Их Хурлын гишүүн Б. Хэрлэн ахалж, бүрэлдэхүүнд Улсын Их Хурлын гишүүн О. Алтангэрэл, Б. Бат-Эрдэнэ, Б. Пунсалмаа, Х. Баасанжаргал, Г. Уянгахишиг, Л. Энх-Амгалан, О. Саранчулуун, С. Зулпхар нар ажиллахаар болов гэж Улсын Их Хурлын Хэвлэл мэдээллийн газраас мэдээллээ."
  },
  {
    "id": "75994-1",
    "url": "https://www.parliament.mn/nn/75994/",
    "title": "ТБХ:Төсвийн зарлагын хяналтын дэд хорооны даргаар Д.Цогтбаатарыг сонголоо",
    "date": "2025-10-29",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төсвийн байнгын хорооны өнөөдрийн /2025.10.29/ хуралдаан 12 цаг 49 минутад гишүүдийн 51.7 хувийн ирцтэй эхэлж, гурван асуудал хэлэлцэн шийдвэрлэлээ. Хуралдааны эхэнд Байнгын хорооны дарга Х. Ганхуягийн танилцуулсан хэлэлцэх асуудалтай холбогдуулан гишүүд санал хэлэв. Хуралдаанаар Дэд хорооны даргыг сонгох тухай асуудлыг үргэлжлүүлэн хэлэлцэв. Монгол Улсын Их Хурлын тухай хуульд Төсвийн зарлагын хяналтын дэд хорооны даргыг цөөнхийн бүлгийн гишүүдээс, хэрэв цөөнхийн бүлэг байгуулах гишүүдийн тоо хүрэхээргүй бол цөөнхийн гишүүдээс сонгоно хэмээн заасан байдаг. Иймд Байнгын хорооны 2025 оны 10 дугаар сарын 07-ны өдрийн хуралдаанаар УИХ дахь АН-ын бүлгээс Төсвийн зарлагын хяналтын дэд хорооны даргад Улсын Их Хурлын гишүүн Дав. Цогтбаатарын нэрийг дэвшүүлснийг танилцуулсан хэдий ч нэр дэвшигч гадаад улсад албан томилолттой байсан тул хэлэлцүүлгийг хойшлуулсан билээ. Ингээд хэлэлцүүлгийг үргэлжлүүлж, Байнгын хорооны дарга нэр дэвшигчийн талаар танилцуулав. Нэр дэвшигч Даваагийн Цогтбаатар нь /дэлгэрэнгүйг эндээс /1985 онд Баянхонгор аймагт төрсөн, эхнэр 3 хүүхдийн хамт амьдардаг. 1993-2003 онд Баянхонгор аймгийн 10 жилийн 2 дугаар дунд сургууль, 2007 онд Санхүү, эдийн засгийн дээд сургуулийг дүүргэсэн. 2007-2012 онд Голомт банканд эдийн засагч, 2012-2015 онд Голомт банкны Баянхонгор дахь салбарын захирал, 2016-2020 онд Монгол Улсын Хөгжлийн банканд хэлтсийн захирал, 2021-2023 онд Хаан банкны салбарын удирдлагын газрын захирал, 2024 онд Хадгаламжийн даатгалын корпорацид газрын захирал, 2024 оноос Монгол Улсын Их Хурлын гишүүнээр ажиллаж байна гэлээ. Нэр дэвшигчээс асуулт асууж, үг хэлэх гишүүн байгаагүй тул Төсвийн зарлагын хяналтын дэд хорооны даргаар Д. Цогтбаатарыг сонгох санал хураалтыг явуулахад, хуралдаанд оролцсон гишүүдийн олонх дэмжив. Дараа нь Хууль, тогтоолоор үүрэг, чиглэл болгосон Улсын Их Хурлын шийдвэрийн биелэлтийн тайланг хэлэлцэв. Тайлангийн талаар Засгийн газрын Хяналт хэрэгжүүлэх газрын дарга Б. Батцэцэг танилцуулсан. Тэрбээр танилцуулгадаа, Монгол Улсын хууль, Улсын Их Хурлын тогтоол, Байнгын хорооны нийт 238 тогтоолын 1044 заалт бүртгэлтэй байгааг дурдаад 2025 оны эхний хагас жилийн байдлаар хууль, Улсын Их Хурлын болон Байнгын хорооны шийдвэрийн хэрэгжилт дунджаар 46 хувь, Төсвийн байнгын хорооны хороонд хамаарах хууль тогтоомжийн хэрэгжилт 47.6 хувьтай үнэлэгдсэнийг тодотгож байлаа. Энэхүү үнэлгээний тайланг дүгнэн үзэхэд, Улсын Их Хурлын Тамгын газрын хяналт шинжилгээ үнэлгээний системд 2016-2025 онд Монгол Улсын хуулиар Засгийн газарт үүрэг чиглэл болгосон нийт 161 хуулийн 756 зүйл, заалт, Улсын Их Хурлын 163 тогтоолын 914 заалт, Байнгын хорооны 114 тогтоолын 916 заалт, нийт 438 шийдвэрийн 2586 заалтын хэрэгжилтэд хяналт тавьж байгаа талаараа 2025 оны 9 дүгээр сарын 29-ний өдөр албан бичгээр Засгийн газрын Хэрэг эрхлэх газарт ирүүлсэн байна. Үүнээс Төсвийн байнгын хорооны эрхлэх асуудлын хүрээнд 13 хуулийн 64 хэсэг, заалт, Улсын Их Хурлын 25 тогтоолын дангаар буюу хамтран хэрэгжүүлэх 158 заалт, Байнгын хорооны 1 тогтоолын 32 заалт буюу нийт 39 шийдвэрийн 235 заалт хяналтад байгаа талаар ирүүлсэн. Гэтэл Засгийн газрын хяналт шинжилгээ, үнэлгээний цахим систем, Төсвийн байнгын хороонд 3 хуулийн 4 хэсэг заалт, Улсын Их Хурлын 10 тогтоолын 43 заалт, Байнгын хорооны 1 тогтоолын 10 заалт хяналтад байна. Энэ нь улсын хэмжээнд бүртгэлтэй хяналтад авсан эрх зүйн акт түүний хэсэг, заалтын бүртгэл нэгдсэн байдлаар байхгүй, систем хооронд интеграц хийх боломжгүй байгаатай холбоотой гэдгийг онцлов. Энэ нь Улсын Их Хурлын тогтоолоор болон Байнгын хорооны тогтоолоор Засгийн газарт үүрэг, чиглэл болгосон шийдвэр гарсан тухай бүр Засгийн газрын Хэрэг эрхлэх газарт хүргүүлж, хяналтад аваагүйтэй холбоотой тул цаашид анхаарч ажиллах шаардлагатай гэж байлаа. Монгол Улсын хуулийн холбогдох заалтаар төрийн эрх бүхий байгууллага албан тушаалтнаас захиргааны актыг батлан хэрэгжүүлэх эрх олгосон 133 заалтаар журам 89, дүрэм 3, аргачлал 14, стандарт 4, жагсаалт 6, шалгуур үзүүлэлт 6, тавигдах шаардлага 3, норматив 2, жишиг 2, бусад 22 нийт 151 баримт бичиг батлахыг үүрэг болгосон байдаг. Үүнээс Засгийн газар 34, Хүнс, хөдөө аж ахуй, хөнгөн үйлдвэрийн яам 16, Боловсролын яам 10, Эрүүл мэндийн яам 10, бусад 18 байгууллага 81 захиргааны хэм хэмжээний актыг баталж мөрдүүлэх чиг үүргийг хэрэгжүүлээгүй байна. Энэ нь захиргааны акт батлагдах үе шатны ажил болох хэрэгцээ шаардлагыг урьдчилан судлах, төсөл боловсруулах, үр нөлөөний үнэлгээ, зардлын тооцоо хийх, холбогдох байгууллагуудаас санал авах, хэлэлцүүлэг хийх гэх мэт зохион байгуулалтын арга хэмжээг дутмаг авч хэрэгжүүлж байгаатай шууд холбоотойг танилцуулгад дурдсан байлаа. Тайлангийн танилцуулгатай холбогдуулан Улсын Их Хурлын гишүүн Д. Жаргалсайхан, Г. Ганбаатар, Д. Цогтбаатар нар асуулт асууж, үг хэлэв. Гишүүд хууль, тогтоолын биелэлтийг хангуулаагүй, хэрэгжилтэд хяналт тавиагүй албан тушаалтнуудад хариуцлага тооцсон эсэхийг лавлаад Улсын Их Хурлаас баталсан шийдвэрийн хэрэгжилт хангалтгүй, төсвийн үргүй зардал өндөр байгаад Засгийн газар цаашид онцгой анхаарах шаардлагатай талаар санал хэллээ. Хуралдааны төгсгөлд Төсвийн байнгын хорооны 2025 оны 22 дугаар тогтоолд өөрчлөлт оруулах тухай асуудлыг хэлэлцсэн. Байнгын хорооны 2025 оны 10 дугаар сарын 22-ны өдрийн хуралдаанаараа Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төсөл болон хамт өргөн мэдүүлсэн хууль тогтоолын төслүүдийг хэлэлцүүлэгт бэлтгэх үүрэг бүхий ажлын хэсэг байгуулах тухай Байнгын хорооны тогтоолын төслийг хэлэлцэн баталсан билээ. Харин Улсын Их Хурал дахь АН-ын бүлгээс Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслийг хэлэлцүүлэгт бэлтгэх ажлын хэсгийн бүрэлдэхүүнээс Улсын Их Хурлын гишүүн Д. Батбаяр, П. Мөнхтулга нарыг хасаж, Улсын Их Хурлын гишүүн Ц. Туваан, Б. Түвшинг, Монгол Улсын 2026 оны төсвийн тухай хуулийн төслүүдтэй хамт өргөн мэдүүлсэн хууль тогтоолын төслүүдийг хэлэлцүүлэгт бэлтгэх үүрэг бүхий ажлын хэсгийн бүрэлдэхүүнээс Улсын Их Хурлын гишүүн Г. Ганбаатар, Д. Цогтбаатарыг хасаж, Улсын Их Хурлын гишүүн Ц. Баатархүү, Б. Бейсен нарыг оруулахаар нэрс ирүүлсэн тул \"Тогтоолд өөрчлөлт оруулах тухай\" Байнгын хорооны тогтоолын төслийг хэлэлцэв. Энэ дагуу Улсын Их Хурлын гишүүн Г. Ганбаатар, Д. Цогтбаатар нар ажлын хэсгийн бүрэлдэхүүнээс нэрээ татсан бол Улсын Их Хурлын гишүүн Д. Батбаяр, П. Мөнхтулга нар ажлын хэсэгт үргэлжлүүлэн ажиллах хүсэлтээ илэрхийлсэн. Иймд энэ талаарх нууц санал хураалтыг тус тус явуулав. Ингээд тогтоолын төсөлд Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслийг хэлэлцүүлэгт бэлтгэх үүрэг бүхий ажлын хэсгийг Улсын Их Хурлын гишүүн Х."
  },
  {
    "id": "75994-2",
    "url": "https://www.parliament.mn/nn/75994/",
    "title": "ТБХ:Төсвийн зарлагын хяналтын дэд хорооны даргаар Д.Цогтбаатарыг сонголоо",
    "date": "2025-10-29",
    "category": "Байнгын хороо",
    "part": 2,
    "totalParts": 2,
    "content": "Ганхуяг ахалж, Улсын Их Хурлын гишүүн Ж. Алдаржавхлан, Д. Батбаяр, Р. Батболд, Х. Жангабыл Д. Жаргалсайхан, Б. Заяабал, П. Мөнхтулга, Г. Тэмүүлэн нарын бүрэлдэхүүнтэй байгуулахаар тусгажээ. Монгол Улсын 2026 оны төсвийн тухай хуулийн төслүүдтэй хамт өргөн мэдүүлсэн хууль тогтоолын төслүүдийг хэлэлцүүлэгт бэлтгэх үүрэг бүхий ажлын хэсгийг Улсын Их Хурлын гишүүн Д.Үүрийнтуяа ахалж, Улсын Их Хурлын гишүүн Б. Бадамсүрэн, Ц. Баатархүү, Ж. Баясгалан, Б. Бейсен, Д. Лувсанжамц, З. Мэндсайхан, Д. Пүрэвдаваа, Д. Энхтүвшин нарын бүрэлдэхүүнтэй байгуулахаар тусгажээ хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75993,
    "url": "https://www.parliament.mn/nn/75993/",
    "title": "ЭЗБХ: Монгол Улсын 2026 оны төсвийн тухай хуулийн төсөлтэй хамт өргөн мэдүүлсэн хууль, тогтоолын төслүүдийн анхны хэлэлцүүлгийг хийв",
    "date": "2025-10-29",
    "category": "Байнгын хороо",
    "content": "Улсын Их Хурлын Эдийн засгийн байнгын хороо өнөөдөр /2025.10.29/ хуралдаж, хоёр асуудал хэлэлцэн шийдвэрлэв. Эхлээд “Ажлын хэсэг байгуулах тухай” Байнгын хорооны тогтоолын төслийг хэлэлцэж, энэ талаар Р. Сэддорж дарга танилцууллаа. Стандартчилал, техникийн зохицуулалт, тохирлын үнэлгээний итгэмжлэлийн тухай хуулийн шинэчилсэн найруулгын төсөл болон хамт өргөн мэдүүлсэн хуулийн төслүүдийг хэлэлцүүлэгт бэлтгэх үүрэг бүхий ажлын хэсгийг Улсын Их Хурлын даргын 2025 оны 276 дугаар захирамжаар Улсын Их Хурлын гишүүн О. Батнайрамдалаар ахлуулан байгуулсан юм. Улсын Их Хурлын гишүүн О. Батнайрамдал гишүүн Улсын Их Хурлын 2025 оны 62 дугаар тогтоолоор байгуулагдсан Оюутолгойн бүлэг ордын ашиглалтад Монгол Улсын эрх ашгийг хангуулах, хүртэх өгөөжийг нэмэгдүүлэхтэй холбоотой баримт бичиг, үйл ажиллагаанд хяналт шалгалт хийх Улсын Их Хурлын хянан шалгах түр хорооны дарга болсон, мөн өнгөрсөн хугацаанд Байнгын хорооны бүрэлдэхүүнд өөрчлөлт орсонтой холбоотойгоор энэхүү ажлын хэсгийг шинэчилж байгуулах шаардлага үүссэн байна. Байнгын хорооны даргын танилцуулсан уг танилцуулгатай холбогдуулан гишүүд асуулт асуух, үг хэлэх шаардлагагүй хэмээн үзсэн тул санал хураалт явууллаа. Хуралдаанд оролцсон гишүүийн 77.3 хувь нь “Ажлын хэсэг байгуулах тухай” Байнгын хорооны тогтоолын төслийг батлахыг дэмжив. Ийнхүү Стандартчилал, техникийн зохицуулалт, тохирлын үнэлгээний итгэмжлэлийн тухай хуулийн шинэчилсэн найруулгын төсөл болон хамт өргөн мэдүүлсэн хуулийн төслүүдийг хэлэлцүүлэгт бэлтгэх үүрэг бүхий ажлын хэсгийг Улсын Их Хурлын гишүүн П. Батчимэг ахалж, бүрэлдэхүүнд Улсын Их Хурлын гишүүн Л. Соронзонболд, С. Цэнгүүн, Б. Пунсалмаа, П. Ганзориг, Б. Уянга, Д.Үүрийнтуяа нар ажиллана. Дараа нь Монгол Улсын 2026 оны төсвийн тухай хуулийн төсөлтэй хамт өргөн мэдүүлсэн Төр, хувийн хэвшлийн түншлэлийн тухай хуульд нэмэлт, өөрчлөлт оруулах тухай хуулийн төсөл, “Үндэсний баялгийн сангийн тухай хуулийг хэрэгжүүлэх зарим арга хэмжээний тухай” Улсын Их Хурлын тогтоолын төслийг хэлэлцэн шийдвэрлэлээ. Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.10 дахь хэсэгт заасны дагуу төслийг зүйл бүрээр хэлэлцсэн. Хэлэлцүүлгийн үеэр төслийн гол зохицуулалтын талаар тодруулан асуухад ажлын хэсгээс “Төслөөр дөрвөн цогц асуудлыг шийдвэрлэх нэмэлт, өөрчлөлтийг оруулахаар зорьсон. Өнөөдрийн эрх зүйн зохицуулалтаар улсын төсвөөс татаас авдаг, 100 мянгаас доош хүн амтай аймгууд түншлэлээр төсөл хэрэгжүүлэх боломжгүй байдаг. Энэ хязгаарлалтыг нээхээр холбогдох зохицуулалтыг төсөлд тусгасан бөгөөд үр дүнд нь нийслэл болон 21 аймаг улсын төсвөөс татаас авдаг эсэх, хүн амын тооноос үл хамааран, ялгаваргүйгээр төр хувийн хэвшлийн түншлэлээр төсөл хэрэгжүүлэх боломжтой болно” хэмээн хариуллаа. Түүнчлэн Төр, хувийн хэвшлийн түншлэлийн тухай хуулиар түншлэлийн төсөл санаачлахаас авхуулаад түншлэгчийг сонгон шалгаруулж, гэрээ байгуулах хүртэл нийт 8 үе шатыг дамжиж, хамгийн багадаа 12-13 сарын хугацаа шаардагдаж байгааг өөрчилж, шат дамжлагыг цөөрүүлж, тусгай шаардлагуудыг нэгтгэх нь зүйтэй хэмээн үзэж, холбогдох зохицуулалтыг тусгажээ. Мөн төр хувийн хэвшлийн түншлэлийн төсөл дээр Сангийн яамнаас дөрвөн удаа зөвшөөрөл авдаг зохицуулалтыг өөрчилж, тус яамнаас санал, дүгнэлт авдаг болгон өөрчлөхөөр төсөлд холбогдох зохицуулалтыг тусгасан байна. Төр, хувийн хэвшлийн түншлэлээр хэрэгжүүлэх төслүүдийн процесс ажиллагааг хялбарчилж, түншлэлийн хүрээг тэлж нийтийн зориулалттай дэд бүтэц, төрийн үйлчилгээнээс гадна хөгжлийн бодлого, төлөвлөлтийн баримт бичгийн зорилго, зорилтод нийцсэн төсөл, хөтөлбөрүүдийг төр, хувийн хэвшлийн түншлэлээр хэрэгжүүлдэг болсноор орон нутгийн түвшинд түншлэлийн төслийг бие даан хэрэгжүүлэх боломжоор тэгш хангах, түншлэлийн төсөлд тавигдах шаардлагыг багасгаж, хувийн хэвшлийн оролцоо, хөрөнгө оруулалтыг дэмжих ач холбогдолтой хэмээн нэмж тайлбарласан. Үргэлжлүүлэн Байнгын хорооны гишүүдээс гаргасан зарчмын зөрүүтэй саналын томьёоллоор санал хураалт явуулан шийдвэрлэв. Үргэлжлүүлэн Монгол Улсын 2026 оны төсвийн тухай хуулийн төсөлтэй хамт өргөн мэдүүлсэн “Үндэсний баялгийн сангийн тухай хуулийг хэрэгжүүлэх зарим арга хэмжээний тухай” Улсын Их Хурлын тогтоолын төслийг хэлэлцлээ. Төсөлтэй холбогдуулан Улсын Их Хурлын гишүүн Б. Пунсалмаа, Б. Жаргалан, Г. Лувсанжамц, Б. Уянга, Р. Сэддорж нар асуулт асууж, ажлын хэсгээс дэлгэрэнгүй хариулт авсан юм. Тогтоолын төсөл дэх хууль тогтоомжийн дагуу биржийн томоохон дүнтэй арилжааг зохион байгуулах талаар, Тавантолгойн бүлэг ордын ашиглагдаагүй байгаа хэсгийг эдийн засгийн эргэлтэд оруулах талаар тодруулж, холбогдох мэдээллийг дэлгэрэнгүй авахыг хүсч байгаагаа илэрхийлж байв. “Үндэсний баялгийн сангийн тухай хуулийг хэрэгжүүлэх зарим арга хэмжээний тухай” Улсын Их Хурлын тогтоолын төсөлтэй холбогдуулан гишүүдээс зарчмын зөрүүтэй санал ирүүлээгүй байна. Ийнхүү Эдийн засгийн байнгын хороо Монгол Улсын 2026 оны төсвийн тухай хуулийн төсөлтэй хамт өргөн мэдүүлсэн Төр, хувийн хэвшлийн түншлэлийн тухай хуульд нэмэлт, өөрчлөлт оруулах тухай хуулийн төсөл, “Үндэсний баялгийн сангийн тухай хуулийг хэрэгжүүлэх зарим арга хэмжээний тухай” Улсын Их Хурлын тогтоолын төслийн анхны хэлэлцүүлгийг хийж, холбогдох санал, дүгнэлтээ Төсвийн байнгын хороонд хүргүүлэхээр тогтов хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75988,
    "url": "https://www.parliament.mn/nn/75988/",
    "title": "ХЗБХ: “Тогтоолд нэмэлт оруулах тухай” Байнгын хорооны тогтоолын төслийг батлав",
    "date": "2025-10-28",
    "category": "Байнгын хороо",
    "content": "Улсын Их Хурлын Хууль зүйн байнгын хорооны өнөөдрийн (2025.10.28) хуралдаан 14 цаг 23 минутад гишүүдийн 56 хувийн ирцтэй эхэлж, “Тогтоолд нэмэлт оруулах тухай” Байнгын хорооны тогтоолын төслийг хэлэлцэн баталлаа. Байнгын хорооны 2025 оны 10 дугаар сарын 15, 17-ны өдрийн хуралдаанаар Шүүхийн ерөнхий зөвлөлийн шүүгч бус гишүүнийг сонгон шалгаруулах ажлын хэсгийг байгуулах асуудлыг хэлэлцсэн. Шүүхийн ерөнхий зөвлөлийн шүүгч бус гишүүнийг сонгон шалгаруулах ажлын хэсгийн бүрэлдэхүүнд Засгийн газраас санал болгосон төлөөллийг хуралдаанд оролцсон гишүүдийн олонх дэмжээгүй юм. Энэ тохиолдолд тухайн байгууллага ажлын хоёр өдрийн дотор өөр хүний нэрийг Байнгын хороонд ирүүлэх зохицуулалттай байдаг. Засгийн газраас Шүүхийн ерөнхий зөвлөлийн шүүгч бус гишүүнийг сонгон шалгаруулах ажлын хэсгийн бүрэлдэхүүнд Н. Мягмарыг томилуулахаар албан бичиг ирүүлсэн болохыг Д. Цогтбаатар дарга танилцуулав. Хэлэлцэж буй тогтоолын төсөлтэй холбогдуулан Улсын Их Хурлын гишүүн П. Сайнзориг, Д. Ганбат нар асуулт асууж, Байнгын хорооны даргаас хариулт, тайлбар авч, хэлэлцэж буй асуудалтай холбогдуулан үг хэлсний дараа Засгийн газраас Шүүхийн ерөнхий зөвлөлийн шүүгч бус гишүүнийг сонгон шалгаруулах ажлын хэсгийн бүрэлдэхүүнд оруулахаар санал болгож буй Хууль зүй, дотоод хэргийн яамны Төрийн нарийн бичгийн дарга Н. Мягмарыг дэмжих эсэхээр санал хураалт явууллаа. Санал хураалтад оролцсон Улсын Их Хурлын 16 гишүүний 14 нь буюу 87.5 хувийн саналаар дэмжив. Үргэлжлүүлэн “Тогтоолд нэмэлт оруулах тухай” Байнгын хорооны тогтоолын төслийг батлахыг гишүүдийн олонх дэмжснээр Шүүхийн ерөнхий зөвлөлийн шүүгч бус гишүүнийг сонгон шалгаруулах ажлын хэсгийг байгууллаа. Үүгээр хуралдаан өндөрлөв хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75975-1",
    "url": "https://www.parliament.mn/nn/75975/",
    "title": "ЭЗБХ: Монгол Улсын 2026 оны төсвийн тухай хуулийн төслүүдийн гурав дахь хэлэлцүүлгийг хийв",
    "date": "2025-10-24",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Эдийн засгийн байнгын хорооны өнөөдрийн (2025.10.24) хуралдаан 53.1 хувийн ирцтэй эхэлж, Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүд гурав дахь хэлэлцүүлгийг хийв. Улсын Их Хурлын гишүүн, Засгийн газрын гишүүн, Монгол Улсын Тэргүүн шадар сайд бөгөөд Эдийн засаг, хөгжлийн сайд Н. Учрал төсвийн төслийн талаар танилцууллаа. Ирэх 2026 оны төсвийн төслийг “Засгийн газрын 2024-2028 оны үйл ажиллагааны хөтөлбөр” болон “Монгол Улсын хөгжлийн 2026 оны төлөвлөгөө”-тэй уялдуулан боловсруулжээ. Төсвийн төсөлд туссан тус байнгын хорооны эрхлэх асуудлын хүрээнд хамаарах онцлох арга хэмжээг танилцуулсан. Удирдах албан тушаалтны орон тоог бууруулж, төрийн албан хаагчдын нийт орон тооны тэлэлтийг хязгаарлахын зэрэгцээ Төрийн хэмнэлтийн тухай хуулийн хэрэгжилтийг хангаж, төсвийн байгууллагын үр ашиггүй зардлыг бууруулан, хэмнэгдсэн хөрөнгийг нийгмийн салбарт зарцуулахаар тусгажээ. Цөлжилттэй тэмцэх тухай НҮБ-ын Конвенцын 17 дугаар бага хурлыг 2026 онд Монгол Улсад зохион байгуулах болсонтой холбогдуулан хурлын бэлтгэл ажлыг хангах, улс орноо сурталчлан таниулах, мэдээлэл түгээх, дамжуулах, соёл урлагийн арга хэмжээ зохиох, олон улсын зочид төлөөлөгчдийн аюулгүй байдлыг хангах, тав тухтай орчныг бүрдүүлэх зэрэг арга хэмжээг санхүүжүүлэх юм байна. Геологийн салбарыг уул уурхайн салбараас түрүүлэн хөгжүүлэх зорилтын хүрээнд хэрэгжүүлэх арга хэмжээг нэгдсэн удирдлагаар хангах, эрдэс баялгийн салбарт хөрөнгө оруулалтыг татах тааламжтай орчныг бүрдүүлэх, геологи, эрдэс баялгийн судалгааны ажлыг дэвшилтэт техник, технологиор гүйцэтгэх, эрдэс баялгийн сан хөмрөгийг арвижуулах чиглэлээр хэрэгжүүлэх арга хэмжээний зардлыг 2025 онтой харьцуулахад 30 тэрбум төгрөгөөр нэмэгдүүлэхээр төсвийн төсөлд тусгажээ. Аялал жуулчлалын салбарыг эдийн засгийн тэргүүлэх салбар болгон хөгжүүлэх зорилгоор 2023-2028 оныг \"Монголд зочлох жил\" болгон зарласантай холбогдуулж тус салбарын дэд бүтцийн хөрөнгө оруулалтыг нэмэгдүүлэх, үйлчилгээний чанар хүртээмжийг сайжруулах зорилгоор хөнгөлөлттэй зээл олгохоор Засгийн газрын 2025 оны 255 дугаар тогтоолоор шийдвэрлэсэн. Тогтоолын хүрээнд дөрвөн улирлын аялал жуулчлалыг хөгжүүлэх, аялал жуулчлалын салбарт хувийн хэвшлийн хөрөнгө оруулалтаар хийгдэх дэд бүтцийн бүтээн байгуулалтыг эрчимжүүлэх чиглэлээр аялал жуулчлалын салбарт үйл ажиллагаа эрхлэгчдэд зориулж 6 хувийн хүүтэй, 6 хүртэлх жилийн хугацаатай нийт 267.0 тэрбум төгрөгийн хөнгөлөлттэй зээлийг 2026 онд олгохоор тооцоолж, зээлийн хүүгийн дэмжлэгт зориулж 23.1 тэрбум төгрөгийг төрөөс хариуцан төлөхөөр төсвийн төсөлд тусгасныг Н. Учрал сайд танилцууллаа. Монгол Улсын Засгийн газрын 2024-2028 оны үйл ажиллагааны мөрийн хөтөлбөрт уламжлалт мал аж ахуй болон эрчимжсэн хөдөө аж ахуй, боловсруулах үйлдвэрлэлээр төрөлжиж, дотоодын хэрэгцээгээ Монголын хөрсөнд ургасан эрүүл хүнсээр бүрэн хангахаар тусгагдсан. Энэ хүрээнд \"Эрүүл хүнс үйлдвэрлэгч, экспортлогч бүс\" болох зорилтыг дэвшүүлж “Хүнсний хангамж, аюулгүй байдал”, “Шинэ хоршоо-чинээлэг малчин”, “Цагаан алт”, “Атар-4” үндэсний хэмжээний хөтөлбөрүүдийг хэрэгжүүлэн, хөдөө аж ахуйн салбарт хөнгөлөлттэй зээлийг олгож, төрөөс зээлийн хүүгийн дэмжлэг олгох нь зүйтэй хэмээн үзэж, холбогдох зохицуулалтыг төсвийн төсөлд тусгасан гэв. Цахим шилжилтийн дунд хугацааны төлөвлөлтийн хүрээнд төрийн “Их өгөгдөл”-д суурилан зөвшөөрөл олгох үйл явцыг хялбаршуулах, төрийн үйлчилгээнд процессын дахин инженерчлэл хийх, салбар дундын цахим шилжилтийг эрчимжүүлэх зэрэг арга хэмжээг хэрэгжүүлэх зардлыг тус тус төсвийн төсөлд тусгасан байна. Хоёрдугаарт, Улсын төсвийн хөрөнгө оруулалтаар хэрэгжүүлэх төсөл, арга хэмжээг хуульд заасны дагуу 2025 оны 3 дугаар сарын 1-ний өдрөөс эхлэн иргэдээс санал авч, сум дүүрэг, аймаг, нийслэл, салбар яамны түвшинд үе шаттайгаар төлөвлөсөн. “Төсвийн хөрөнгө оруулалтын удирдлагын цахим систем”-ээр нийт 14.4 их наяд төгрөгийн санхүүжих дүн бүхий 1,712 төслийн санал хүлээн авснаас холбогдох шалгуур үзүүлэлт, зарчим, бодлогыг харгалзан эрэмбэлж, 579 төсөл, арга хэмжээнд 3 их наяд 267.3 тэрбум төгрөгийг санхүүжүүлэхээр төсвийн төсөлд тусгасан хэмээлээ. Нийт хөрөнгө оруулалтын 67 хувь буюу 2 их наяд 181.9 тэрбум төгрөг нь үргэлжлэн хэрэгжих бол, 33 хувь буюу 1 их наяд 85.5 тэрбум төгрөг нь шинээр хэрэгжих хөрөнгө оруулалт байна. Энэ нь 2022-2023 онд батлагдсан төслийн тоотой харьцуулахад 2 дахин буурсан үзүүлэлт бөгөөд төслийн хэрэгцээ шаардлагыг тодорхойлох, үнэлэх, эрэмбэлэх, шалгуур үзүүлэлтийн чанар сайжирч байгааг илтгэж байгааг Эдийн засаг, хөгжлийн сайд танилцуулсан. Түүнчлэн 2026 оны төсвийн хөрөнгө оруулалтад хүний хөгжлийг дэмжих зорилгоор боловсрол, эрүүл мэндийн салбарт, бүсчилсэн хөгжил болон хувийн хэвшлийг дэмжиж, бизнесийн орчныг сайжруулах хүрээнд эрчим хүч, суурь дэд бүтцийн салбарт, гамшгийн эрсдэлийг бууруулж, үндэсний сөрөн тэсвэрлэх чадавхыг нэмэгдүүлэх зорилгоор онцгой байдлын салбарт, нийгмийн хэв журам, аюулгүй байдлыг хангах үүднээс батлан хамгаалах, гадаад харилцаа, хууль зүй, дотоод хэргийн салбарт шинэ хөрөнгө оруулалтыг түлхүү төлөвлөсөн байна. Тухайлбал, тус Байнгын хороонд хамаарах салбар буюу Монгол Улсын Тэргүүн Шадар сайд бөгөөд Эдийн засаг, хөгжлийн сайдын багцад 112.9 тэрбум төгрөг, Сангийн сайдын багцад 151.7 тэрбум төгрөг, Зам, тээврийн сайдын багцад 902.8 тэрбум төгрөг, Соёл, спорт, аялал жуулчлал, залуучуудын сайдын багцад 169.4 тэрбум төгрөг, Хот байгуулалт, барилга, орон сууцжуулалтын сайдын багцад 220.7 тэрбум төгрөг, Цахим хөгжил, инновац, харилцаа холбооны сайдын багцад 26.3 тэрбум төгрөг, Эрчим хүчний сайдын багцад 322.4 тэрбум төгрөгийг тус тус санхүүжүүлэхээр төсвийн төсөлд тусгасан аж. Мөн олон улсын өмнө хүлээсэн үүргийн хүрээнд НҮБ-ын СОР-17 хурлыг зохион байгуулахад шаардлагатай санхүүжилт болон гадаад зээл, тусламжийн төслүүдийн Монголын талын хариуцах хөрөнгийг төсөвт тусгасан байна. Үргэлжлүүлэн Н. Учрал сайд Засгийн газрын өрийн талаар танилцуулгадаа дурдав. Улсын Их Хурлаас 2025 оны 5 дугаар сарын 30-ны өдөр баталсан Засгийн газрын өрийн удирдлагын 2026-2028 оны стратегийн баримт бичгийн зорилт, арга хэмжээг мөрдөн ажиллах бөгөөд 2026 онд Засгийн газрын гадаад зээлийн хөрөнгөөр тэргүүлэх ач холбогдол бүхий төсөл, хөтөлбөрүүдийг тэргүүн ээлжид хэрэгжүүлэх, 1 тэрбум ам. доллар хүртэлх Засгийн газрын өрийн баталгаа гаргах, аймаг, нийслэлийн үнэт цаасыг зохистой хэмжээнд арилжаалах, дотоод үнэт цаасны зах зээлийг дэмжиж, суурь хүүг тогтоох зорилгоор 562 тэрбум төгрөгийн дотоод үнэт цаас гаргах, дахин санхүүжүүлэх зорилгоор 1 тэрбум ам. доллар хүртэл гадаад үнэт цаас арилжаалахаар төсвийн төсөлд тусгасан байна. Түүнчлэн, 2026 онд Засгийн газрын өрийн үйлчилгээнд 3.9 их наяд төгрөг төлөхөөр байгаагаас үндсэн төлбөрт 2.6 их наяд төгрөг, хүүгийн төлбөрт 1.3 их наяд төгрөгийг төлөхөөр байна."
  },
  {
    "id": "75975-2",
    "url": "https://www.parliament.mn/nn/75975/",
    "title": "ЭЗБХ: Монгол Улсын 2026 оны төсвийн тухай хуулийн төслүүдийн гурав дахь хэлэлцүүлгийг хийв",
    "date": "2025-10-24",
    "category": "Байнгын хороо",
    "part": 2,
    "totalParts": 2,
    "content": "Засгийн газрын өрийн нэрлэсэн дүнгээр илэрхийлэгдсэн үлдэгдлийн дотоодын нийт бүтээгдэхүүнд эзлэх хэмжээ 2025 онд 44.5 хувь, 2026 онд 43.7 хувьтай тэнцэхээр байгаа нь Төсвийн тогтвортой байдлын тухай хуульд заасан Засгийн газрын өрийн тухай төсвийн тусгай шаардлага болон дунд хугацааны төсвийн хүрээний мэдэгдэлд туссан хязгаарыг хангахаар байгаа аж. Үндэсний баялгийн сангийн хувьд: “Алсын хараа-2050” урт хугацааны хөгжлийн бодлогын 4.6-д заасан зорилтыг хангах хүрээнд Үндэсний баялгийн сангийн тухай хуулийг 2024 оны 4 дүгээр сарын 19-ний өдөр баталж, хүчин төгөлдөр хэрэгжиж эхэлснээс хойш нэг жил гаруйн хугацаа өнгөрөөд байна. Газрын хэвлий дэх байгалийн баялгийг ирээдүй хойч үеийн иргэдэд тэгш, шударга хүртээх зорилгоор ашигт малтмалын нөөц ашигласны төлбөрөөс Ирээдүйн өв санд хуримтлал бүрдүүлж ирсэн бөгөөд анх удаа хөрөнгө оруулалтын өгөөжөөр тус сангийн хөрөнгийг арвижуулсан болохыг тэмдэглэв. Тухайлбал, Ирээдүйн өв санд нийт 1 тэрбум 323.3 сая ам. долларын хөрөнгө төвлөрч, уг хөрөнгийг гадаад улсын төв банкнуудад байршуулснаар өнөөдрийн байдлаар 26.8 сая ам. доллар буюу 96.3 тэрбум төгрөгийн хүүгийн орлогыг санд төвлөрүүлсэн байна. Түүнчлэн, хууль хэрэгжсэнээс хойш хугацаанд Хуримтлалын сангийн дансанд 754.4 тэрбум төгрөг төвлөрч, иргэн бүхэн И-Монгол системээр дамжуулан өөрийн хуримтлалыг, бүрдүүлж буй эх үүсвэрийн хамт харах тогтолцоо бүрдээд байгааг танилцууллаа. Ингэснээр, Үндэсний баялгийн сангийн төрөлжсөн сангуудын хуримтлал 5,509.5 тэрбум төгрөгт хүрээд байгаа бол ирэх онд ашигт малтмалын нөөц ашигласны төлбөрийн орлогоос 2 их наяд 186.9 тэрбум төгрөгийг Ирээдүйн өв санд, уул уурхайн салбарын төрийн өмчит хуулийн этгээдийн төрийн эзэмшлийн 34 хүртэлх хувьд ногдох ногдол ашгийн орлогоос 372.9 тэрбум төгрөгийн орлогыг Хуримтлалын санд төвлөрүүлэхээр Үндэсний баялгийн сангийн 2026 оны төсвийн төсөлд тусгасан байна. Ирэх онд тус сангуудын хөрөнгийг өсгөж арвижуулах бодлогын арга хэмжээг үргэлжлүүлэн хэрэгжүүлж, ингэснээр Ирээдүйн өв сангийн хөрөнгийг 240.3 тэрбум төгрөг, Хуримтлалын сангийн хөрөнгийг 156.0 тэрбум төгрөгийн хөрөнгө оруулалтын хүүгийн орлогоор тус тус өсгөж арвижуулахаар хуулийн төсөлд тусгасан байна. Танилцуулгатай холбогдуулан Улсын Их Хурлын гишүүн Л. Соронзонболд, Ш. Бямбасүрэн, Б. Уянга, О. Батнайрамдал, М. Мандхай, П. Ганзориг, М. Бадамсүрэн, С. Эрдэнэбат, Ц. Баатархүү, Р. Сэддорж нар нар асуулт асууж, Н. Учрал сайд болон ажлын хэсгээс хариулт авч, төсвийн төслүүдтэй холбогдуулан санал хэлсэн. Тодруулбал, Үндэсний статистикийн хороо, Эрчим хүчний яам, Эдийн засаг, хөгжлийн яамнаас төсвийн төсөл дэх судалгааны зардлын талаар, төсвөөс олгож буй татаасын үр нөлөөний талаар, НҮБ-ын СОР-17 хурлын санхүүжилтийн талаар, төсвийн орлогыг нэмэгдүүлэх боломжийн талаар асуулт асууж, ажлын хэсгээс хариулт авсан. Үргэлжлүүлэн гишүүдээс гаргасан зарчмын зөрүүтэй саналуудаар тус бүрд нь санал хураалт явуулан шийдвэрлээд энэ талаарх санал, дүгнэлтээ Төсвийн байнгын хороонд хүргүүлэхээ тогтов хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75964,
    "url": "https://www.parliament.mn/nn/75964/",
    "title": "ХХНББХ: Төсвийн тухай хуулийн төслүүдийн гурав дахь хэлэлцүүлгийг хийж, зарчмын зөрүүтэй 47 саналаар санал хураалт явуулав",
    "date": "2025-10-23",
    "category": "Байнгын хороо",
    "content": "Монгол Улсын Их Хурлын Хүний хөгжил, нийгмийн бодлогын байнгын хороо өнөөдөр (2025.10.23) хуралдаж, Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн гурав дахь хэлэлцүүлгийг явууллаа. Төсвийн тухай хуулийн төслүүдийн талаар Засгийн газрын гишүүн, Монгол Улсын Тэргүүн шадар сайд бөгөөд Эдийн засаг, хөгжлийн сайд Н. Учрал танилцуулав. Засгийн газраас 2026 оны төсвийн төслийг холбогдох хөгжлийн хөтөлбөр, төлөвлөгөөтэй уялдуулж боловсруулсан тухай тэрбээр онцолж, төсвийн урсгал зардлын хувьд төрийн байгууллагуудын удирдах албан тушаалтны орон тоо, үр ашиггүй зардлыг бууруулж хэмнэгдсэн хөрөнгийг нийгмийн салбарт зарцуулах, улсын төсвөөс эрүүл мэндийн даатгалын шимтгэлийг нь хариуцах иргэдийн шимтгэлд зориулж 79.0 тэрбум төгрөгөөр нэмэгдүүлэх, аялал жуулчлалын дэд бүтцийн хөрөнгө оруулалтыг нэмэгдүүлэх хүрээнд тус салбарт үйл ажиллагаа эрхлэгчдэд зориулж 6.0 хувийн хүүтэй, зургаа хүртэл жилийн хугацаатай нийт 267.0 тэрбум төгрөгийн хөнгөлөлттэй зээл олгуулах, түүний хүүгийн 23.1 тэрбум төгрөгийн дэмжлэгийг төрөөс хариуцахаар тусгасан зэрэг онцлог арга хэмжээг дурдлаа. “Төсвийн хөрөнгө оруулалтын удирдлагын цахим систем”-ээр нийт 14.4 их наяд төгрөгийн санхүүжих дүн бүхий 1,712 төслийн санал хүлээн авснаас холбогдох шалгуур үзүүлэлт, зарчим, бодлогыг харгалзан эрэмбэлж, 579 төсөл, арга хэмжээг 3 их наяд 267.3 тэрбум төгрөгөөр санхүүжүүлэхээр төсөлд тусгасныг сайд Н. Учрал танилцуулж, хүний хөгжлийг дэмжих зорилгоор боловсрол, эрүүл мэндийн салбарт шинэ хөрөнгө оруулалтыг түлхүү төлөвлөснийг онцлов. Тухайлбал, Боловсролын сайдын багцад 448.0 тэрбум төгрөг, Гэр бүл, хөдөлмөр, нийгмийн хамгааллын сайдын багцад 37.4 тэрбум төгрөг, Соёл, спорт, аялал жуулчлал, залуучуудын сайдын багцад 169.4 тэрбум төгрөг, Эрүүл мэндийн сайдын багцад 211.6 тэрбум төгрөгийн хөрөнгө оруулалтын зардлыг тус тус тусгасан байна. Мөн олон улсын өмнө хүлээсэн үүргийн хүрээнд НҮБ-ын СОР-17 хурлыг зохион байгуулахад шаардлагатай санхүүжилт болон гадаад зээл, тусламжийн төслүүдийн Монголын талын хариуцах хөрөнгийг төлөвлөөд байна. Түүнчлэн газрын хэвлий дэх байгалийн баялгийг ирээдүй хойч үеийн иргэдэд тэгш, шударга хүртээх зорилгоор ашигт малтмалын нөөц ашигласны төлбөр (АМНАТ)-өөс Ирээдүйн өв санд хуримтлал бүрдүүлж буй бөгөөд анх удаа хөрөнгө оруулалтын өгөөжөөр тус санг арвижуулсан талаар Тэргүүн шадар сайд мэдээлж, Хуримтлалын сангийн дансанд 754.4 тэрбум төгрөг төвлөрч, баялгийн санд нийт 5,509.5 тэрбум төгрөг хуримтлагдаад байгааг танилцуулсан юм. АМНАТ-ын орлогоос 2 их наяд 186.9 тэрбум төгрөгийг Ирээдүйн өв санд, уул уурхайн салбарын төрийн өмчит хуулийн этгээдийн төрийн эзэмшлийн 34 хүртэлх хувьд ногдох ногдол ашгийн орлогоос 372.9 тэрбум төгрөгийг Хуримтлалын санд төвлөрүүлэхээр Үндэсний баялгийн сангийн 2026 оны төсвийн төсөлд тусгажээ. Нийтдээ Монгол Улсын ирэх оны төсвийн тэнцвэржүүлсэн орлого 31.6 их наяд төгрөг, нэгдсэн төсвийн суурь зарлага 29.6 их наяд төгрөг, суурь тэнцэл 2.0 их наяд төгрөгийн ашигтай байхаар төлөвлөсөн байна. Тэргүүн шадар сайд бөгөөд Эдийн засаг, хөгжлийн сайд Н. Учралын хийсэн танилцуулгатай холбогдуулан Улсын Их Хурлын гишүүн А. Ганбаатар, Л. Энхнасан, А. Ариунзаяа, О. Саранчулуун, Г. Хосбаяр, М. Ганхүлэг, Б. Бейсен, Ш. Бямбасүрэн, С. Эрдэнэбат, Н. Алтаншагай, О. Батнайрамдал, Д. Ганмаа, С. Зулпхар нар асуулт асууж, Эдийн засаг, хөгжлийн, Боловсролын, Эрүүл мэндийн, Гэр бүл, хөдөлмөр, нийгмийн хамгааллын сайд Н. Учрал, П. Наранбаяр, Ж. Чинбүрэн, Т. Аубакир нар болон холбогдох байгууллагын эрх бүхий албан тушаалтнуудаас хариулт авч, үг хэлэв. Улсын Их Хурлын гишүүд төрийн өмчийг хувьчилж, бизнес, эдийн засаг дахь төрийн оролцоог бууруулах, стратегийн орд газруудыг биш стратегийн бүтээгдэхүүнүүдийнхээ төрөл, хэмжээг нэмэгдүүлж, төсвийн орлогыг сайжруулах, СОР-17 хуралд зориулсан түр зуурын шинжтэй бүтээн байгуулалтын санхүүжилтийг төр-хувийн хэвшлийн түншлэлээр шийдвэрлэх боломжийг эрэлхийлж ажиллах, хүүхэд хамгааллын ажлын төсвийг нэмэгдүүлэх, төрийн албан хаагчдын тоог 9.0 хувиар бууруулах ажлын хэрэгжилт, Үндэсний баялгийн сангийн менежментийг тэтгэврийн сангийн үйл ажиллагаатай уялдуулах зэрэг асуудлуудыг хөндөж ярив. Мөн ирэх онд хөгжлийн бэрхшээлтэй иргэдийн хөдөлмөр эрхлэлт хэрхэн нэмэгдэх, “Боловсролыг дэмжих жил”-ийн хөрөнгө оруулалтыг үр дүнд чиглүүлэх, залуу багш нарын тогтвор суурьшлийг дэмжих, алслагдсан аймаг, сумдын дэд бүтэц, эрүүл мэндийн салбарын хөрөнгө оруулалтын хэрэгжилтийг эрчимжүүлэх, замаас нь цавчсан, завшсан асуудалд хяналт тавьж, хариуцлага тооцож ажиллах, төсвийн хөрөнгө оруулалтаар хэрэгжүүлж байгаа төсөл, арга хэмжээг гурван жилд хувааж сунжруулалгүй богино хугацаанд үр дүнтэй хийж дуусгадаг байх зэрэг зарчмын асуудлуудыг дэвшүүлэн тавьсан юм. Эмч, багш нарын цалин, ахмад настны тэтгэвэр, тэтгэмжийг нэмэгдүүлэх зэрэг бодлогын арга хэмжээнд нэмж шаардагдах эх үүсвэрийг шийдвэрлэх үүднээс төсвийн урсгал зардлыг дотоодын нийт бүтээгдэхүүний 24 хувиар хязгаарласныг 30 хүртэл хувьд хүргэх, мөн соёл, спортын салбарынхны цалин хөлсийг нэмэгдүүлэх, Оюутолгой ХК-д сар тутам төлж буй зээлийн хүүгийн төлбөрийг бууруулах асуудалд анхаарч ажиллах, салбарын гүйцэтгэлийн санхүүжилтийн тогтолцоог хүний нөөцийн бодлогыг уялдуулах, гадаадын зээлээр тус салбарт хэрэгжүүлэх тоног төхөөрөмж, барилга байгууламжийн төсөл, арга хэмжээний талаарх зээлийн хэлэлцээрүүдийг шуурхайлах, улс орны хөгжлийн бодлого, төлөвлөлттэйгөө төсвийн төслийн хэлэлцүүлгийг уялдуулж, Монгол Улсын Үндсэн хууль болон бусад хууль, тогтоомжийн хүрээ, шаардлагад нийцүүлж ажиллах нь зүйтэйг онцолсон юм. Монгол Улсын 2026 оны төсвийн төсөлтэй холбогдуулан асуулт асууж, хариулт авч, үг хэлсний дараа Улсын Их Хурлын гишүүн Ж. Баясгалан, А. Ариунзаяа, О. Саранчулуун, Ш. Бямбасүрэн, Б. Хэрлэн, Ц. Мөнхтцяа, А. Ганбаатар, М. Ганхүлэг, Р. Сэддорж, Б. Бейсен нарын гишүүдийн гаргасан зарчмын зөрүүтэй нийт 47 саналын томьёоллоор санал хураалт явуулав. Зарчмын зөрүүтэй санал нэг бүрээр санал хураалт явуулж, Байнгын хорооны хуралдаанд оролцсон гишүүдийг олонх дэмжсэн, дэмжээгүйгээр ангилж, санал, дүгнэлтийн хамт Төсвийн байнгын хороонд хүргүүлэхээр тогтлоо гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": "75963-1",
    "url": "https://www.parliament.mn/nn/75963/",
    "title": "БОХХААБХ:Монгол Улсын 2026 оны төсвийн тухай хуулийн төслүүдийн гурав дахь хэлэлцүүлгийг хийж, Байнгын хорооны тогтоолын төслүүдийг баталлаа",
    "date": "2025-10-23",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Байгаль орчин, хүнс, хөдөө аж ахуйн байнгын хорооны өнөөдрийн /2025.10.23/ хуралдаан 15 цаг 50 минутад гишүүдийн ирц бүрдсэнээр эхэлж, гурван асуудал хэлэлцэн шийдвэрлэв. Хуралдааны эхэнд Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн гурав дахь хэлэлцүүлгийг хийлээ. Хүнс, хөдөө аж ахуй, хөнгөн үйлдвэрийн сайд Ж. Энхбаяр Монгол Улсын 2026 оны төсвийн төсөлд туссан тус Байнгын хорооны эрхлэх асуудлын хүрээнд хамаарах онцлох арга хэмжээний талаар танилцуулав. Тухайлбал, төсвийн урсгал зардлын хувьд удирдах албан тушаалтны орон тоог бууруулж, төрийн албан хаагчдын нийт орон тооны тэлэлтийг хязгаарлахын зэрэгцээ Төрийн хэмнэлтийн тухай хуулийн хэрэгжилтийг хангаж, төсвийн байгууллагын үр ашиггүй зардлыг бууруулан, хэмнэгдсэн хөрөнгийг нийгмийн салбарт зарцуулахаар төлөвлөсөн гэв. Мөн Цөлжилттэй тэмцэх тухай НҮБ-ын Конвенцын 17 дугаар бага хурлыг 2026 онд Монгол Улсад зохион байгуулах болсонтой холбогдуулан хурлын бэлтгэл ажлыг хангах, улс орноо сурталчлан таниулах, мэдээлэл түгээх, дамжуулах, соёл урлагийн арга хэмжээ зохиох, олон улсын зочид төлөөлөгчдийн аюулгүй байдлыг хангах, тав тухтай орчныг бүрдүүлэх зэрэг арга хэмжээнд шаардагдах зардлыг санхүүжүүлэхээр болжээ. Түүнчлэн аймаг, нийслэлийн байгалийн ургамал, ан амьтан, газар, ус, рашаан, ойн нөөц ашигласны төлбөрийн орлогын эх үүсвэрээс байгаль орчныг хамгаалах, нөхөн сэргээхэд зарцуулах, хяналт тавих арга хэмжээнд зориулсан төсвийг нэмэгдүүлж, энэ хүрээнд орон нутагт хөрсний доройтол, цөлжилт, ан агнуур, ховордсон амьтад, ойн үржүүлэг, усны нөөц, байгалийн дурсгалт газар, тусгай хамгаалалтын газрыг хамгаалах, нөхөн сэргээх, урьдчилан сэргийлэх, тэмцэх арга хэмжээний төлөвлөгөө боловсруулах, судалгаа хийх, иргэн аж ахуйн нэгжийн оролцоог дэмжих, урамшуулах, хяналт тавих, нэгдсэн сан бүрдүүлэх зэрэгт зарцуулахаар болсныг дурдав. Аялал жуулчлалын салбарын дэд бүтцийн хөрөнгө оруулалтыг нэмэгдүүлэх, үйлчилгээний чанар хүртээмжийг сайжруулах зорилгоор хөнгөлөлттэй зээл олгоход чиглэсэн Засгийн газрын 2025 оны 255 дугаар тогтоолын хүрээнд аялал жуулчлалын салбарт үйл ажиллагаа эрхлэгчдэд зориулж 6.0 хувийн хүүтэй, 6 хүртэлх жилийн хугацаатай нийт 267.0 тэрбум төгрөгийн хөнгөлөлттэй зээлийг 2026 онд олгохоор тооцоолж, зээлийн хүүгийн дэмжлэгт зориулж 23.1 тэрбум төгрөгийг төрөөс хариуцан төлөхөөр болсон байна. Монгол Улсын Засгийн газрын 2024-2028 оны үйл ажиллагааны мөрийн хөтөлбөрийн хүрээнд “Хүнсний хангамж, аюулгүй байдал”, “Шинэ хоршоо-чинээлэг малчин”, “Цагаан алт”, “Атар-4” үндэсний хэмжээний хөтөлбөрүүдийг хэрэгжүүлэн, хөдөө аж ахуйн салбарт хөнгөлөлттэй зээлийг олгож, төрөөс зээлийн хүүгийн дэмжлэг олгохоор 2026 оны төсвийн төсөлд тусгасныг Ж. Энхбаяр сайд танилцуулгадаа онцлов. Тус Байнгын хороонд хамаарах салбар болох Байгаль орчин, уур амьсгалын өөрчлөлтийн сайдын багцад 249.6 тэрбум төгрөг, Хүнс, хөдөө аж ахуй, хөнгөн үйлдвэрийн сайдын багцад 47.8 тэрбум төгрөгийг тус тус санхүүжүүлэхээр төсвийн төсөлд тусгасан байна. Мөн олон улсын өмнө хүлээсэн үүргийн хүрээнд НҮБ-ын СОР-17 хурлыг зохион байгуулахад шаардлагатай санхүүжилт болон гадаад зээл, тусламжийн төслүүдийн Монголын талын хариуцах хөрөнгийг төсвийн төсөлд тусгасан гэж байлаа. Хэлэлцэж буй асуудалтай холбогдуулан Улсын Их Хурлын гишүүн Г. Ганбаатар, Ц. Туваан, М. Мандхай, Ж. Батжаргал, Б. Бейсен нар асуулт асууж, үг хэлэв. Тухайлбал, Улсын Их Хурлын гишүүн Г. Ганбаатар говийн бүсийг усжуулах арга хэмжээнд хэчнээн төгрөгийн санхүүжилт тавьсныг тодруулахын зэрэгцээ Дорноговь аймгийн Айраг суманд байрлах Цагаандэлийн агуйг улсын тусгай хамгаалалтад авахтай холбоотой Засгийн газрын 106 дугаар тогтоолын хэрэгжилт, болон тусгай хамгаалалттай газар нутгийн хилийн заагийг өргөтгөх чиглэлээр салбарын яам анхаарал тавьж ажиллах шаардлагатай байна гэлээ. Байгаль орчин, уур амьсгалын өөрчлөлтийн сайд Б. Батбаатар Засгийн газраас өргөн барьсан төсвийн төсөлд усжуулалтын асуудалд 347 сая төгрөг л тусгагдсан гэв. Мөн Азийн хөгжлийн банкнаас 51 сая ам. долларын санхүүжилтийг “Нэг нуур, нэг сум-333 нуур” хөтөлбөрийн хүрээнд авахаар ажиллаж байна гээд салбарын яам улсын тусгай хамгаалалттай газар нутгийн хэмжээг өргөтгөх асуудалд анхаарал хандуулж, өмнө нь батлагдаагүй байсан асуудлуудыг энэ Засгийн газар урагшлуулж байгааг хариултдаа онцолсон. Түүнчлэн тэрбээр салбарын сайдаар томилогдсоноос хойш ус, хүлэмжийн хийн асуудалд онцгой ач холбогдол өгч, ажиллаж байна гэлээ. Мөн Улсын Их Хурлын гишүүн Ц. Туваан ирэх жилийн төсөвт сүүний урамшуулалд 13.9 тэрбум төгрөг төсөвлөснийг дурдаад 04 дүгээр сарын 01-ний өдрөөс 5 дугаар сарын 01-ний өдөр хүртлэх ногоо ургаагүй тэрхүү хугацаанд сүүний урамшууллыг нэмэгдүүлэх боломж буй эсэхийг тодруулав. Хүнс, хөдөө аж ахуй, хөнгөн үйлдвэрийн сайд Ж. Энхбаяр \"Хүнсний хангамж, аюулгүй байдал” үндэсний хөтөлбөрийн хүрээнд 19 нэр төрлийн барааг дотоодоосоо бүрэн хангах зорилт тавьсныг дурдаад өнөөдрийн байдлаар сүүний хангамж дотоодынхоо 60 хувьд хүрч, эл урамшуулалд төсөвлөгдсөн 13.9 тэрбум төгрөг багадаж байгааг онцлов. Мөн цаашид хүнсний ногооны ургац сайжирсантай холбоотойгоор зарим эх үүсвэрийг сүүний урамшуулалруу шилжүүлэх боломжтойг тэмдэглээд ингэснээр сүү, сүүн бүтээгдэхүүнээр дотоодоо 100 хувь хангах бүрэн бололцоотой хэмээн хариулж байлаа. Үргэлжлүүлэн хуулийн төслүүдийн талаарх Улсын Их Хурлын гишүүдээс гаргасан зарчмын зөрүүтэй 10 саналын томьёолол бүрээр санал хураалт явуулав. Тодруулбал, Улсын Их Хурлын гишүүн С. Цэнгүүн, Ш. Бямбасүрэн, Ч. Лодойсамбуу нараас гаргасан Хүнс, хөдөө аж ахуй, хөнгөн үйлдвэрийн сайдын төсвийн багц дахь сүү, хүнсний ногоо, ноос, ноолуур, арьс шир зэрэг урамшууллын татаас, “Шинэ хоршоо хөдөлгөөн”-ий зээлийн хүүгийн дэмжлэгийг бууруулахтай холбоотой зармын зөрүүтэй саналуудыг хуралдаанд оролцсон гишүүдийн олонх дэмжсэнгүй. Харин Улсын Их Хурлын гишүүн Л. Мөнхбаясгалан, Р. Сэддорж, Ц. Мөнхбат, Г. Ганбаатар, Р. Эрдэнэбүрэн, Н. Наранбаатар нараас төслийн 2 дугаар хавсралтын УТ2606600085 төслийн кодтой “Төсвийн хөрөнгө оруулалтаар хэрэгжүүлэх төсөл, арга хэмжээний техник, эдийн засгийн үндэслэл, зураг төсөв, зөвлөх үйлчилгээ /Улсын хэмжээнд/, хэрэгжих хугацаа 2026-2026 он, төсөвт өртөг, санхүүжих дүн 40,000.0 сая төгрөг” гэсэн төсөл, арга хэмжээний төсөвт өртөг болон санхүүжих дүнг 9,000.0 сая төгрөгөөр бууруулж, “Онги-Цагаан бургастай төсөл, төслийн ТЭЗҮ, зураг төсөв, хэрэгжих хугацаа 2026-2028 он, төсөвт өртөг 44,490.0 сая төгрөг”, 2026 онд санхүүжих дүн 9,000.0 сая төгрөг гэсэн төсөл, арга хэмжээг санхүүжүүлэхээр нэмэх санал гаргасныг хуралдаанд оролцсон гишүүдийн олонх дэмжлээ. Түүнчлэн дээрх гишүүдээс Монгол Улсын Тэргүүн шадар сайд бөгөөд Эдийн засаг, хөгжлийн сайдын төсвийн багц дахь Эдийн засгийн хөгжлийн төлөвлөлт хөтөлбөрийн зардлыг 856.3 сая төгрөгөөр бууруулж, Говийг усжуулах судалгааны нэгжийн урсгал зардлыг мөн дүнгээр нэмэгдүүлэх санал гаргасныг хуралдаанд оролцсон гишүүдийн олонх дэмжив."
  },
  {
    "id": "75963-2",
    "url": "https://www.parliament.mn/nn/75963/",
    "title": "БОХХААБХ:Монгол Улсын 2026 оны төсвийн тухай хуулийн төслүүдийн гурав дахь хэлэлцүүлгийг хийж, Байнгын хорооны тогтоолын төслүүдийг баталлаа",
    "date": "2025-10-23",
    "category": "Байнгын хороо",
    "part": 2,
    "totalParts": 2,
    "content": "Ингээд хуулийн төслүүдийн гурав дахь хэлэлцүүлэг явуулсан талаарх Байнгын хорооны санал, дүгнэлтийг Төсвийн байнгын хороонд танилцуулахаар тогтов. Дараа нь “Ажлын хэсэг байгуулах тухай” Байнгын хорооны тогтоолын төслийг хэлэлцсэн. Байгаль орчинд нөлөөлөх байдлын үнэлгээний тухай хуульд нэмэлт, өөрчлөлт оруулах тухай хуулийн төслийг хэлэлцүүлэгт бэлтгэх үүрэг бүхий ажлын хэсэг байгуулах тухай уг тогтоолын төслийн талаар асуулт асууж, үг хэлэх гишүүн байсангүй. Ингээд Байнгын хорооны тогтоолын төслийг батлахыг хуралдаанд оролцсон гишүүдийн олонх дэмжив. Төсөлд Байгаль орчинд нөлөөлөх байдлын үнэлгээний тухай хуульд нэмэлт, өөрчлөлт оруулах тухай хуулийн төслийг Байнгын хорооны болон чуулганы нэгдсэн хуралдаанаар хэлэлцүүлэх бэлтгэл хангах үүрэг бүхий ажлын хэсгийг Улсын Их Хурлын гишүүн Б. Уянга ахалж, Улсын Их Хурлын гишүүн Н. Алтаншагай, П. Батчимэг, Б. Бат-Эрдэнэ, Ц. Идэрбат, С. Замира, Ц. Мөнхбат, Б. Мөнхсоёл, С. Одонтуяа нарын бүрэлдэхүүнтэй байгуулахаар тусгасан байв. Хуралдааны төгсгөлд “Ажлын хэсгийн удирдамж батлах тухай” Байнгын хорооны тогтоолын төслийг хэлэлцлээ. Хог хаягдлын тухай хуулийн хэрэгжилтийг хянан шалгах, холбогдох шийдвэрийн төсөл боловсруулах, санал, дүгнэлт гаргах үүрэг бүхий ажлын хэсгийн зорилго нь холбогдох бусад хууль тогтоомжийн хэрэгжилтийн байдалд хяналт шалгалт хийх, хэрэгжилтийн явцад тулгамдаж байгаа асуудлыг тодорхойлох, цаашид авах арга хэмжээний талаар санал, дүгнэлт, шийдвэрийн төсөл боловсруулахад чиглэсэн байна. Хэлэлцэж буй асуудалтай холбогдуулан асуулт асууж, үг хэлэх гишүүн байсангүй. Иймд уг тогтоолын төслийг батлахыг хуралдаанд оролцсон гишүүдийн олонх дэмжив хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75961-1",
    "url": "https://www.parliament.mn/nn/75961/",
    "title": "ТББХ: Монгол Улсын 2026 оны төсвийн тухай хуулиудын төслийн гурав дахь хэлэлцүүлгийг явууллаа",
    "date": "2025-10-23",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төрийн байгуулалтын байнгын хороо өнөөдөр /2025.10.23/ хуралдаж, Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн гурав дахь хэлэлцүүлгийг хийлээ. Төсвийн төсөлд туссан тус Байнгын хорооны эрхлэх асуудлын хүрээнд хамаарах онцлох арга хэмжээний талаар Монгол Улсын сайд, Засгийн газрын Хэрэг эрхлэх газрын дарга С. Бямбацогт танилцууллаа. Төсвийн урсгал зардлын хувьд удирдах албан тушаалтны орон тоог бууруулж, төрийн албан хаагчдын нийт орон тооны тэлэлтийг хязгаарлахын зэрэгцээ Төрийн хэмнэлтийн тухай хуулийн хэрэгжилтийг хангаж, төсвийн байгууллагын үр ашиггүй зардлыг бууруулан, хэмнэгдсэн хөрөнгийг нийгмийн салбарт зарцуулахаар тусгажээ. Экспортыг нэмэгдүүлэх, уур амьсгалын өөрчлөлтөд дасан зохицоход чиглэсэн арга хэмжээний зардал буюу геологийн судалгаа, эрлийн ажлын зардал, хүн амын хүнсний хэрэглээний улаан буудайн нөөц бүрдүүлэх зардал, байгаль хамгаалах, нөхөн сэргээх арга хэмжээний зардал, гамшиг ослын үеийн бэлэн байдлыг хангах, алба хаагчдын орлогын баталгааг сайжруулахад шаардлагатай зардлыг санхүүжүүлэхээр тусгасныг сайд С. Бямбацогт онцлов. Сүүлийн жилүүдэд дэлхийн уур амьсгалын өөрчлөлт, бүс нутгийн хэт халалт, гандуу нөхцөл, зуд зэрэг байгалийн гамшгийн давтамж, нөлөөлөл нэмэгдэж байна. Монгол Улсад 2025-2026 оны өвөлжилт, хаваржилтын нөхцөл байдал хүндрэх эрсдэлтэй байгаа бөгөөд болзошгүй бусад гамшиг осол зэргийг харгалзан Засгийн газрын нөөц сан, аймаг, сумдын Засаг даргын нөөц хөрөнгийг нэмэгдүүлэхээр оруулж иржээ. Гэмт хэрэг, зөрчлөөс урьдчилан сэргийлэх тухай хуулийн 46.1-т Эрүүгийн хуульд заасны дагуу оногдуулсан торгох ял, Зөрчлийн тухай хуульд заасны дагуу зөрчилд оногдуулсан торгох шийтгэлийг биелүүлж, төсөвт төвлөрүүлсэн мөнгөн дүнгийн 40 хувиас доошгүй хувийг дараагийн жил төсөвт тусгаж, санхүүжүүлэхээр заасан. Судалгаа, шинжилгээ, шинжлэх ухаан, техник технологийн орчин үеийн ололтод үндэслэж, гэмт хэрэг, зөрчлөөс урьдчилан сэргийлэх арга хэмжээний зардлыг үр өгөөжтэйгөөр зарцуулсны үр дүнд нийгмийн хэв журам сайжирч, гэмт хэрэг, зөрчлөөс урьдчилан сэргийлэх, улмаар гэмт хэрэг, зөрчлийн тоо хэмжээ буурах, иргэдийн амар тайван амьдрах орчин бүрдэх ач холбогдолтой юм. Энэ хүрээнд Эрүүгийн хууль болон Зөрчлийн тухай хуулиар төсөвт төвлөрөх торгуулийн орлогын 40 хувийг 2026 оны төсвийн төслийн орон нутгийн суурь зарлагад өмнөх оноос 44.0 тэрбум төгрөгөөр нэмэгдүүлэн 59.8 тэрбум төгрөгт хүргэхээр төлөвлөсөн байна. Санхүүгийн хориг арга хэмжээ авах байгууллага ФАТФ-аас 2027-2029 онд хийх Харилцан үнэлгээнд бэлтгэх хүрээнд Монгол Улс мөнгө угаах болон терроризмыг санхүүжүүлэхтэй тэмцэх тогтолцооны хэрэгжилт, үр дүнтэй байдлыг сайжруулах чиглэлээр шат дараатай арга хэмжээг хэрэгжүүлж байна. Үүнд эрсдэлд суурилсан хяналт шалгалтын үр дүнг нэмэгдүүлэх, шинэ технологийн хэрэглээнээс үүдэх эрсдэлийг бууруулах бодлого боловсруулах, олон улсын туршлага, техник хэрэгсэл, программ хангамжийг судлан нэвтрүүлэх, гэмт хэрэг илрүүлэх арга барилыг шинэ түвшинд хүргэх зэрэг ажлууд багтаж байна. Мөн Монгол Улсын олон улсын өмнө хүлээсэн үүрэг болон ФАТФ-ын зөвлөмжийн хэрэгжилтийг хангах зорилгоор тусгай чиг үүргийн байгууллагуудын үйл ажиллагаанд шаардагдах зардлыг тус тус 2026 оны улсын төсвийн төсөлд тусгалаа хэмээн сайд тодотгов. Улсын төсвийн хөрөнгө оруулалтаар хэрэгжүүлэх төсөл, арга хэмжээг хуульд заасны дагуу 2025 оны 3 дугаар сарын 1-ний өдрөөс эхлэн иргэдээс санал авч, сум дүүрэг, аймаг, нийслэл, салбар яамны түвшинд үе шаттайгаар төлөвлөсөн. “Төсвийн хөрөнгө оруулалтын удирдлагын цахим систем”-ээр нийт 14.4 их наяд төгрөгийн санхүүжих дүн бүхий 1,712 төслийн санал хүлээн авснаас холбогдох шалгуур үзүүлэлт, зарчим, бодлогыг харгалзан эрэмбэлж, 579 төсөл, арга хэмжээнд 3 их наяд 267.3 тэрбум төгрөгийг санхүүжүүлэхээр төсвийн төсөлд тусгажээ. Нийт хөрөнгө оруулалтын 67 хувь буюу 2 их наяд 181.9 тэрбум төгрөг нь үргэлжлэн хэрэгжих бол, 33 хувь буюу 1 их наяд 85.5 тэрбум төгрөг нь шинээр хэрэгжих хөрөнгө оруулалт байна. Энэ нь 2022-2023 онд батлагдсан төслийн тоотой харьцуулахад 2 дахин буурсан үзүүлэлт бөгөөд төслийн хэрэгцээ шаардлагыг тодорхойлох, үнэлэх, эрэмбэлэх, шалгуур үзүүлэлтийн чанар сайжирч байгааг илтгэж байна хэмээв. Түүнчлэн 2026 оны төсвийн хөрөнгө оруулалтад хүний хөгжлийг дэмжих зорилгоор боловсрол, эрүүл мэндийн салбарт, бүсчилсэн хөгжил болон хувийн хэвшлийг дэмжиж, бизнесийн орчныг сайжруулах хүрээнд эрчим хүч, суурь дэд бүтцийн салбарт, гамшгийн эрсдэлийг бууруулж, үндэсний сөрөн тэсвэрлэх чадавхыг нэмэгдүүлэх зорилгоор онцгой байдлын салбарт, нийгмийн хэв журам, аюулгүй байдлыг хангах үүднээс батлан хамгаалах, гадаад харилцаа, хууль зүй, дотоод хэргийн салбарт шинэ хөрөнгө оруулалтыг түлхүү төлөвлөсөн байна. Тухайлбал тус Байнгын хороонд хамаарах салбар болон байгууллагууд буюу Монгол Улсын Ерөнхийлөгчийн багцад 500.0 сая төгрөг, Монгол Улсын Их Хурлын даргын багцад 3.6 тэрбум төгрөг, Монгол Улсын Тэргүүн Шадар сайд бөгөөд Эдийн засаг, хөгжлийн сайдын багцад 112.9 тэрбум төгрөг, Монгол Улсын Шадар сайдын багцад 50.1 тэрбум төгрөг, Монгол Улсын сайд, Засгийн газрын Хэрэг эрхлэх газрын даргын багцад 26.1 тэрбум төгрөг, Монгол Улсын Ерөнхий аудиторын багцад 2.5 тэрбум төгрөг, Сонгуулийн ерөнхий хорооны даргын багцад 12.5 тэрбум төгрөг, Төрийн албаны зөвлөлийн даргын багцад 435.1 сая төгрөгийг тус тус санхүүжүүлэхээр төсвийн төсөлд тусгасан байна. Мөн олон улсын өмнө хүлээсэн үүргийн хүрээнд НҮБ-ын СОР-17 хурлыг зохион байгуулахад шаардлагатай санхүүжилт болон гадаад зээл, тусламжийн төслүүдийн Монголын талын хариуцах хөрөнгийг төсвийн төсөлд тусгасныг сайд С. Бямбацогт танилцуулсан юм. Хуралдаан даргалагч Ц. Сандаг-Очир УИХ-ын гишүүн А. Ариунзаяа тус Байнгын хорооны 2025 оны 9 дүгээр сарын 30-ны өдрийн хуралдааны үеэр төрийн албан хаагчдад өндөр насны тэтгэвэрт гарахад 36 хүртэлх сарын үндсэн цалинтай тэнцэх хэмжээний нэг удаагийн тэтгэмж олгоход шаардлагатай зардлыг 2026, 2027 онд хуваан олгохоор төсвийн төсөлд тусгасан нь Төрийн албаны тухай хууль болон Төсвийн тухай хуульд нийцэж буй эсэх талаар УИХ-ын Тамгын газраас эрх зүйн дүгнэлт гаргуулах хүсэлт гаргасны дагуу Тамгын газраас ирүүлсэн дүгнэлт, зөвлөмжийг гишүүдэд тараасан гэдгийг дуулгасан. Ингээд хэлэлцэж буй асуудалтай холбогдуулан УИХ-ын гишүүд асуулт асууж, байр сууриа илэрхийллээ. УИХ-ын гишүүн А. Ариунзаяа УИХ-ын Тамгын газраас ирүүлсэн эрх зүйн дүгнэлтэд төрийн албан хаагчдын өндөр насны тэтгэвэрт гарахдаа авдаг нэг удаагийн тэтгэмжийг он дамнуулан хуваан олгох нь Төрийн албаны тухай болон Төсвийн тухай хуулийг зөрчсөн гэдгийг дурдсан байгааг тодотгоод, дээрх тэтгэмжийг хуваалгүй олгоход шаардагдах зардлыг төсөвт тусгах ямар боломж байгааг лавлалаа. Сангийн яамны Төрийн нарийн бичгийн дарга Ж. Ганбат, Төрийн албан хаагчдын 36 сар хүртэлх цалинтай тэнцэх хэмжээний нэг удаагийн тэтгэлэгтэй холбоотой асуудлыг төсвийн боломжтойгоо уялдуулан тусгасан."
  },
  {
    "id": "75961-2",
    "url": "https://www.parliament.mn/nn/75961/",
    "title": "ТББХ: Монгол Улсын 2026 оны төсвийн тухай хуулиудын төслийн гурав дахь хэлэлцүүлгийг явууллаа",
    "date": "2025-10-23",
    "category": "Байнгын хороо",
    "part": 2,
    "totalParts": 2,
    "content": "2017, 2018 онд тэтгэвэрт гарах тэтгэмжийг тухайн төсвийн ерөнхийлөн захирагч нар салбарын зардал хоорондоо зохицуулалт хийх байдлаар зохицуулж байсан. Тэтгэвэрт гарах насанд хүрсэн хүмүүсийг өөрсдөө хүсвэл үргэлжлүүлэн ажиллуулах байдлаар зохицуулж ирсэн практик байгаа. Бид төсөвт тусгасан дүндээ багтаагаад хүмүүсийг тэтгэвэрт гаргах асуудлыг зохион байгуулах, төсвийн жил эхлэхээр хэрэгжилтийн явц дунд төсвийн хэмнэлттэй байх зарчмаар өр авлага үүсэхгүй байх зарчмаар ажиллахаар төлөвлөн төслийг боловсруулж өргөн барьсан. Тэтгэвэрт гарахад олгох нэг удаагийн мөнгөн тэтгэмжийг Төсвийн тухай хуульд заасны дагуу баталсан төсвийн хүрээндээ зохицуулах, Төсвийн тухай хуульд заасны дагуу төсөв хоорондоо зохицуулах байдлаар олгож байгаа. Мөнгөн тэтгэмжээ аваад тэтгэвэртээ гарах хүсэлтэй хүмүүсийн тэтгэмжийг төсөв хоорондоо зохицуулаад олгох бүрэн бололцоотой гэсэн хариулт өглөө. УИХ-ын гишүүн Д. Энхтуяа, Засгийн газар Оюутолгойн гэрээнд өөрчлөлт оруулах ажлын хэсэг байгуулж, УИХ ч Оюутолгойн гэрээний асуудлаар хянан шалгах түр хороо байгуулан ажиллаж буйг дурдаад, дээрх гэрээнд өөрчлөлт оруулахын тулд хэд хэдэн асуудлыг анхаарч үзэх ёстой хэмээлээ. Тэрбээр, Монгол Улсын хэмжээнд хүчин төгөлдөр мөрдөж байгаа Ашигт малтмалын тухай хуулиар “Оюутолгой” компани ашигт малтмалын нөөц ашигласны төлбөр төлөх ёстой. Тэгэхээр хуулийн хэрэгжилтийг хангаж Оюутолгойн гэрээнд дээрх татварыг төлөх асуудлыг тусгаж чадвал төсөв нэмэгдэх бүрэн боломжтой. Энэ асуудлыг шийдвэрлэхээр ажлын хэсэг хэрхэн ажиллаж байна вэ хэмээн асуув. Засгийн газрын Хэрэг эрхлэх газрын дарга С. Бямбацогт, Оюутолгойн гэрээг сайжруулах тал дээр УИХ, Засгийн газар нэг цонхоор харж ажиллаж байгаа. Засгийн газраас гурван сайдаар ахлуулсан гурван ажлын хэсэг ажиллаж байгаа. Оюутолгойн гэрээний зээлийн хүү, менежментийн төлбөрийг бууруулах асуудлыг хариуцсан ажлын хэсгийг Сангийн сайд Б. Жавхлан ахалж байгаа. Лондоны арбитрын шүүх дээр гарсан маргаантай холбоотой асуудлыг Хууль зүй, дотоод хэсгийн сайд Л. Мөнхбаатар ахалж байна. “Онтри” компани буюу Оюутолгой ордын лицензтэй холбоотой асуудлыг Эрдэс баялаг, уул уурхайн сайд Г. Дамдинням сайд ахалж байгаа. Ерөнхий сайдын захирамжийн дагуу Засгийн газар, холбогдох ажлын хэсгийн ахлагчид ойр ойрхон хуралдан ажлаа эрчимжүүлж байгаа. Ойрын үед “Оюутолгой”, “Рио тинто” компанитай хэлэлцээр хийх ажлын төлөвлөгөө батлах гэж байна. Энэ асуудлаар холбогдох компаниудад албан бичиг хүргүүлсэн. Тийм болохоор тодорхой үр дүн гарна гэж найдаж байгаа хэмээсэн. Тэрбээр 2009 онд анх “Оюутолгой”, “Рио тинто” компанитай гэрээ байгуулж байсан үеийн алдаа оноог дурдаад, өдгөө гэрээг нэн яаралтай өөрчлөх ёстой. Ингэж чадвал монголын талд ноогдох үр өгөөж нэмэгдэнэ. Үүнээс гадна Таван толгойн бүлэг ордоос ашиглаагүй үлдээд байгаа Бортээгийн ордыг эдийн засгийн эргэлтэд оруулж улсын төсөвтөө бас орлого оруулахаар Төсвийн тухай хуулийн хамт УИХ-ын тогтоолын төслийг өргөн мэдүүлсэн. Ингэж чадвал цалин, ахмадын тэтгэвэр, бусад шаардлагатай хөрөнгө оруулалтыг хийх эх үүсвэрийг бий болгох боломж бүрдэнэ гэсэн хариулт өглөө. Байнгын хорооны хуралдаанаар үргэлжлүүлэн УИХ-ын гишүүдээс гаргасан зарчмын зөрүүтэй саналын томьёоллуудаар санал хураалт явуулж, Байнгын хорооны санал, дүгнэлтийг Төсвийн байнгын хороонд хүргүүлэхээр тогтлоо хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75960,
    "url": "https://www.parliament.mn/nn/75960/",
    "title": "ӨБХ: Монгол Улсын 2026 оны төсвийн тухай хуулийн төслүүдийн гурав дахь хэлэлцүүлгийг хийлээ",
    "date": "2025-10-23",
    "category": "Байнгын хороо",
    "content": "Улсын Их Хурлын Өргөдлийн байнгын хороо өнөөдөр (2025.10.23)-ийн хуралдаанаараа Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн гурав дахь хэлэлцүүлгийг хийлээ. Хуулийн төслүүдийн талаар Монгол Улсын Засгийн газрын гишүүн, Засгийн газрын Хэрэг эрхлэх газрын дарга С. Бямбацогт танилцуулав. Өнгөрөгч есдүгээр сарын 01-ний өдөр Улсын Их Хуралд өргөн мэдүүлсэн Монгол Улсын 2026 оны төсвийн төслүүдийг “Засгийн газрын 2024-2028 оны үйл ажиллагааны хөтөлбөр” болон “Монгол Улсын хөгжлийн 2026 оны төлөвлөгөө”-тэй уялдуулан боловсруулсан гэдгийг тэрбээр онцолж, нэгдсэн төсвийн тэнцвэржүүлсэн орлого 31.6 их наяд төгрөг, нэгдсэн төсвийн суурь зарлага 29.6 их наяд төгрөг, нэгдсэн төсвийн суурь тэнцэл 2.0 их наяд төгрөгийн ашигтай байхаар төлөвлөгдсөнийг танилцуулсан юм. Нийт хөрөнгө оруулалтын 67 хувь буюу 2 их наяд 181.9 тэрбум төгрөгийг үргэлжлэн хэрэгжих төсөл, арга хэмжээнд, 33 хувь буюу 1 их наяд 85.5 тэрбум төгрөгийг шинээр хэрэгжих төсөл, арга хэмжээнд зарцуулна гэдгийг Засгийн газрын Хэрэг эрхлэх газрын дарга дурдаж, төслийн хэрэгцээ шаардлагыг тодорхойлон, үнэлж, эрэмбэлсэн болон шалгуур үзүүлэлтийг сайжруулснаар нийт тоо хэмжээг хоёр дахин бууруулаад байгааг илтгэв. Байнгын хорооны хуралдаанд Засгийн газрын Хэрэг эрхлэх газрын дарга С. Бямбацогтын хийсэн танилцуулгатай холбогдуулан Улсын Их Хурлын гишүүн Д. Рэгдэл, С. Эрдэнэбат нар асуулт асууж, үг хэлэв. Олон нийтийн дунд түгсэн мэдээллээр 830 орчим тэрбум төгрөгийн нэмэлт эх үүсвэр дутагдаж байгааг Улсын Их Хурлын гишүүн Д. Рэгдэл дурдаж, үүнийг төсвийн ерөнхийлөн захирагчдын урсгал зардлыг танах замаар гаргах уу, хөрөнгө оруулалтыг бууруулах аргаар гаргах уу гэсэн асуулт тавьсан юм. Үүнд сайд С. Бямбацогт хариулахдаа, Засгийн газрын гишүүд эмч, багш нар, ахмадын төлөөлөлтэй уулзаж тодорхой тохиролцоонд хүрч байгааг мэдээлж, урсгал зардал болон хөрөнгө оруулалтын аль алинаас нь хасах, Төсвийн хүрээний мэдэгдэлд тусгагдсан дотоодын нийт бүтээгдэхүүний 24 хувь гэсэн хязгаарыг өөрчлөх, мөн Тавантолгойн бүлэг ордын ашиглалтыг эрчимжүүлж, төсвийн орлогыг нэмэгдүүлэх зэрэг олон хувилбарыг ярилцаж буйг дэмжиж шийдвэрлэхийг Улсын Их Хурлын гишүүдээс хүслээ. Мөн Засгийн газрын гишүүн, Боловсролын сайд П. Наранбаяр, Гэр бүл, хөдөлмөр, нийгмийн хамгааллын сайд Т. Аубакир нар Улсын Их Хурлын гишүүн С. Эрдэнэбатын асуусан эмч, багш нарын цалин, ахмад настны тэтгэврийг хэрхэн нэмэгдүүлэх болон инфляцын түвшин ямар байх тухай асуултад ирэх оны нэгдүгээр сарын 01-нээс багш нарын цалинг 20 хувь, долдугаар сарын 01-нээс 10 хувь нэмэгдүүлэхээр, мөн инфляцын түвшинг өнөөгийн бодит хэмжээ буюу 8.0 хувиар тооцсон тухай мэдээлсэн юм. Хэлэлцэж буй асуудлаар гишүүд асуулт асууж, үг хэлсний дараа Улсын Их Хурлын гишүүн С. Эрдэнэбат, Д. Ганмаа болон Г. Лувсанжамц нарын 15 гишүүний гаргасан зарчмын зөрүүтэй нийт 52 саналын томьёоллоор санал хураалт явууллаа. Санал хураалтыг зарчмын зөрүүтэй саналын томьёолол нэг бүрээр явуулж, олонхын дэмжлэг авсан, аваагүйгээр нь бүлэглэн томьёолж, Байнгын хорооны санал, дүгнэлтийн хамт Төсвийн байнгын хороонд хүргүүлэхээр тогтов гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": "75959-1",
    "url": "https://www.parliament.mn/nn/75959/",
    "title": "ХЗБХ: Хууль, тогтоолоор үүрэг, чиглэл болгосон УИХ-ын шийдвэрийн биелэлтийн тайланг хэлэлцэж, төсвийн төслийн гурав дахь хэлэлцүүлгийг хийлээ",
    "date": "2025-10-23",
    "category": "Байнгын хороо",
    "part": 1,
    "totalParts": 3,
    "content": "Улсын Их Хурлын Хууль зүйн байнгын хорооны өнөөдрийн (2025.10.23) хуралдаан 12 цаг 26 минутад гишүүдийн 56 хувийн ирцтэй эхэлж, хоёр асуудал хэлэлцэв. Эхлээд Хууль, тогтоолоор үүрэг, чиглэл болгосон Улсын Их Хурлын шийдвэрийн биелэлтийн тайланг хэлэлцэж, Улсын Их Хурлын гишүүн, Засгийн газрын гишүүн, Монгол Улсын Тэргүүн шадар сайд бөгөөд Эдийн засаг, хөгжлийн сайд Н. Учрал танилцууллаа. Засгийн газар дахь хяналтын тухай хуулийн 19 дүгээр зүйлийн 19.4-д заасныг үндэслэн Засгийн газрын 2025 оны 43 дугаар тогтоолын 3 дугаар хавсралтаар баталсан “Байгууллагын үйл ажиллагаа үр дүнг үнэлэх дүгнэх журам”-ын 3.7-д заасан аргачлалыг баримтлан Монгол Улсын хууль, Улсын Их Хурлын тогтоол, Улсын Их Хурлын Байнгын хорооны тогтоолын 2025 оны эхний хагас жилийн хэрэгжилтэд хийсэн хяналт шинжилгээний тайлан болохыг дурдав. Засгийн газрын хяналт шинжилгээ, үнэлгээний мэдээллийн цахим систем new. unelgee. gov. mn-д бүртгэлтэй хууль тогтоомж, тогтоол, шийдвэрийн 3839 заалтын хэрэгжилт дунджаар 58.8 хувьтай байна гэж дүгнэжээ. Тайлант оны эхний хагас жилийн хяналт шинжилгээний дүнг өмнөх оны мөн үетэй харьцуулахад 14.2 хувиар буурсан нь Засгийн газрын 2020 оны 206 дугаар тогтоолоор баталсан Бодлогын баримт бичгийн хэрэгжилт болон захиргааны байгууллагын үйл ажиллагаанд хяналт шинжилгээ, үнэлгээ хийх нийтлэг журам, заасан аргачлалаар хэрэгжих шатад буюу 70 хувь, хэрэгжилт хангалтгүй буюу 30 хувь гэсэн ангилалд хамаарах заалтууд, Засгийн газрын 2025 оны 43 дугаар тогтоолын 3 дугаар хавсралтаар баталсан Байгууллагын үйл ажиллагаа, үр дүнг үнэлж дүгнэх журмын 3.7-д заасан үнэлгээний аргачлалаар хэрэгжээгүй ангилалд хамаардаг болсонтой холбоотой хэмээн Н. Учрал сайд тодотгов. Хууль тогтоомж, тогтоолын шийдвэрийн нийт есөн төрлийн шийдвэрийг үндсэн гурван хэсэгт ангилан, нэгтгэн, дүгнэхэд Монгол Улсын 79 хуулийн 263, Улсын Их Хурлын 90 тогтоолын 491, Улсын Их Хурлын Байнгын хорооны 69 тогтоолын 290, нийт 238 шийдвэрийн 1044 заалтын хэрэгжилт улсын хэмжээнд дунджаар 42 хувийн хэрэгжилттэй хэмээн дүгнэгджээ. Засгийн газрын хяналт шинжилгээ, үнэлгээний цахим системд бүртгэж хяналтад авсан хууль, Улсын Их Хурлын болон Байнгын хорооны шийдвэрийн хэрэгжилтийн дундаж өмнөх оны мөн үеэс 24.7хувиар буурсан үзүүлэлттэй байгаа аж. Энэ нь Засгийн газрын 2020 оны 206 дугаар тогтоолоор баталсан Бодлогын баримт бичгийн хэрэгжилт болон захиргааны байгууллагын үйл ажиллагаанд хяналт шинжилгээ үнэлгээ хийх нийтлэг журамд заасан аргачлалаар хэрэгжих шатад буюу 70 хувь, хэрэгжилт хангалтгүй буюу 30 хувь гэсэн ангилалд хамаарах заалтууд, Засгийн газрын 2025 оны 43 дугаар тогтоолын 3 дугаар хавсралтаар баталсан Байгууллагын үйл ажиллагаа, үр дүнг үнэлж дүгнэх журмын 3.7-д заасан үнэлгээний аргачлалаар хэрэгжээгүй ангилалд хамаардаг болсонтой холбоотой юм байна. Тайлан тооны эхний хагаст хэрэгжээгүй 62 хуулийн 154 заалтын 85 заалт нь төрийн байгууллагуудын удирдлага зохион байгуулалт хангалтгүйгээс шалтгаалсан гэж дүгнэгдэж байгаа тул цаашид Засгийн газраас хуулийн хэрэгжилтийг хангуулах, биелэлтийг хянах болон салбар хоорондын уялдаа холбоог сайжруулах, үйл ажиллагааны зохицуулалт, хэрэгжүүлэлтэд дэмжлэг үзүүлэх онцгой шаардлагатай байгааг илрэл хэмээн үзсэн байна. Монгол Улсын хууль тогтоомжийн хэрэгжилт Засгийн газрын хяналт шинжилгээ, үнэлгээний цахим системд бүртгэлтэй байгаа хууль, Улсын Их Хурлын тогтоол, Улсын Их Хурлын Байнгын хорооны тогтоолын хэрэгжилтийг тайлант оны эхний хагас жилийн байдлаар Шадар сайдын ажлын албад, Засгийн газрын Хэрэг эрхлэх газар, Засгийн газрын Хяналт хэрэгжүүлэх газар болон төрийн захиргааны төв байгууллагад давхардсан тоогоор 1711 заалтыг авч үзэхэд 46 хувь буюу 780 нь хэрэгжсэн, 40 хувь нь буюу 676 нь хэрэгжээгүй, 15 хувь нь буюу 255 заалт хэрэгжилтийг тооцох хугацаа болоогүй гэж дүгнэгдсэн аж. Цахим системд бүртгэгдэж, хяналтад орсон хууль, бусад шийдвэрийн холбогдох заалтын хэрэгжилт дунджаар 60.4 хувь байна. Хамгийн бага хувьтай нь Эрүүл мэндийн яам, Аж үйлдвэр, эрдэс баялгийн яам, Соёл, спорт, аялал жуулчлал, залуучуудын яам хэмээн дүгнэгдсэн байна. Хуулийн хэрэгжилт, тайлан тооны эхний хагас жилийн байдлаар Шадар сайдын ажлын алба, Засгийн газрын Хяналт хэрэгжүүлэх газар болон төрийн захиргааны төв байгууллагын эрхлэх асуудлын хүрээний далан хуулийн 389 заалтын хэрэгжилтийг авч үзэхэд дунджаар 42.8 хувьтай хэрэгжүүлсэн байна. Үүнээс онцгой байдлын асуудал эрхэлсэн Шадар сайдын ажлын алба, Эрчим хүчний яам, Барилга, хот байгуулалтын яам, Батлан хамгаалахын яам хамгийн өндөр буюу 78.6-100 хувь, Эрүүл мэндийн яам, Сангийн яам, Соёл, спорт, аялал жуулчлал, залуучуудын яам нь хамгийн бага буюу 7.7-26.7 хувьтай байна. Хуулийн хэрэгжилтийг Улсын Их Хурлын Байнгын хороо тус бүрээр авч үзэхэд дунджаар 42.8 хувьтай байна аа. Аюулгүй байдал, гадаад бодлогын байнгын хорооны эрхлэх асуудлын хүрээний гурван хуулийн хэрэгжилт хамгийн өндөр буюу 80 хувь байгаа бол Байгаль орчин, хүнс, хөдөө аж ахуйн байнгын хорооны есөн хуулийн хэрэгжилт хамгийн бага буюу 20.6 хувь, Хууль зүйн байнгын хорооны эрхлэх асуудлын хүрээнд 12 хуулийн 27 заалтын хэрэгжилт 25.8 хувьтай гарчээ. байна Хууль зүйн байнгын хорооны эрхлэх асуудлын хүрээнд Засгийн газрын хяналт шинжилгээ үнэлгээний мэдээллийн цахим системд хууль, Улсын Их Хурлын болон Байнгын хорооны нийт 27 тогтоолын 236 заалт давхардсан бүртгэлтэй байгаагаас гадна 42.4 хувь буюу 100 нь хэрэгжсэн, 42.8 хувь буюу 101 нь хэрэгжээгүй, 14.8 хувь буюу 35 нь хэрэгжилтийг тооцох хугацаа болоогүй гэж тус тус дүгнэгджээ. Хууль зүйн байнгын хорооны эрхлэх асуудлын хүрээнд хууль тогтоомжийн хэрэгжилт 49.8 хувь байгааг Монгол Улсын Тэргүүн шадар сайд бөгөөд Эдийн засаг, хөгжлийн сайд танилцуулса. Мөн тус Байнгын хорооны эрхлэх асуудлын хүрээнд 12 хуулийн 32 заалтыг төрийн захиргааны төв 7 байгууллага тайлагнасан бөгөөд хэрэгжилт дунджаар 25.8 хувьтайүүнээс 25 хувь буюу 8 заалт хэрэгжсэн, 71.9 хувь буюу 23 заалт хэрэгжээгүй, 3.1 хувь буюу нэг заалтыг хэрэгжүүлэх хугацаа болоогүй гэж тус тус дүгнэгдсэн буюу Хууль зүйн байнгын хорооны эрхлэх асуудлын хүрээний хуулийн хэрэгжилт хангалтгүй хэмээн дүгнэгдсэн байна. Улсын Их Хурлын тогтоолын хэрэгжилт тайлант тооны эхний хагас жилийн байдлаар Улсын Их Хурлын дангаар гаргасан 78 шийдвэрийн тоогоор 670 заалтын хэрэгжилт, Шадар сайдын ажлын алба болон Засгийн газрын Хяналт хэрэгжүүлэх газар төрийн захиргааны төв байгууллагын 16 байгууллага дунд 55.1 хувьтай байгаа гэв. Үүнээс 43.4 хувь буюу 291 заалт хэрэгжсэн, 40.4 хувь буюу 271 заалт хэрэгжээгүй, 16.3 хувь буюу 109 заалтыг хэрэгжүүлэх хугацаа болоогүй гэж дүгнэсэн аж. Дээрх Улсын Их Хурлын тогтоолын хэрэгжилтийг Байнгын хороо тус бүрээр авч үзэхэд хэрэгжилт дунджаар 55.2 хувьтай гарчээ. Үүнээс нийт заалтын 45.2 буюу 337 нь хэрэгжсэн, 36.9 хувь буюу 275 нь хэрэгжээгүй, 17.9 хувь буюу 134 нь хэрэгжилтийг тооцох хугацаа болоогүй гэж тус тус дүгнэгджээ. Аюулгүй байдал, гадаад бодлогын байнгын хороо, Эдийн засгийн байнгын хороо, Төрийн байгуулалтын байнгын хороо хамтран таван шийдвэр гаргасан байх бөгөөд хэрэгжилт дунджаар 92 хувьтай гарсан аж."
  },
  {
    "id": "75959-2",
    "url": "https://www.parliament.mn/nn/75959/",
    "title": "ХЗБХ: Хууль, тогтоолоор үүрэг, чиглэл болгосон УИХ-ын шийдвэрийн биелэлтийн тайланг хэлэлцэж, төсвийн төслийн гурав дахь хэлэлцүүлгийг хийлээ",
    "date": "2025-10-23",
    "category": "Байнгын хороо",
    "part": 2,
    "totalParts": 3,
    "content": "Харин Хууль зүйн байнгын хорооны эрхлэх асуудлын хүрээнд Улсын Их Хурлын тогтоолын хэрэгжилт 56.2 хувь байгааг Н. Учрал сайд танилцуулсан. Хууль зүйн байнгын хорооны тогтоолыг төрийн захиргааны төв байгууллагаар нь авч үзэхэд 12 шийдвэрийн давхардсан тоогоор 179 заалтыг Шадар сайдын ажлын алба болон Засгийн газрын Хяналт хэрэгжүүлэх газар, төрийн захиргааны төв байгууллагын 16 байгууллага дунджаар 55.5 хувьтайхэрэгжүүлсэн. Үүнээс 45.3 хувь буюу 819 заалт нь хэрэгжсэн, 36.3 хувь буюу 65 заалт нь хэрэгжээгүй, 18.4 хувь буюу 33 заалтыг хэрэгжүүлэх хугацаа нь болоогүй гэж дүгнэгдсэн. Улсын Их Хурлын Тамгын газрын хэрэгжилтүүдийг бусад Байнгын хороодтой харьцуулан дүгнэсэн. Улсын Их Хурлын Байнгын хорооны тогтоолын хэрэгжилт тайлан тооны эхний хагас жилийн байдлаар Улсын Их Хурлын долоо, Байнгын хорооны эрхлэх асуудлын хүрээнд дангаараа 66 тогтоол, Аюулгүй байдал, гадаад бодлогын байнгын хороо, Эдийн засгийн байнгын хороод хамтран нэг тогтоол гаргасан байна. Эдгээр 67 тогтоолын 270 заалтын хэрэгжилтийг Байнгын хороо тус бүрээр авч үзэхэд хоёр Байнгын хорооны хамтарсан тогтоол бүрэн хэрэгжсэн, Байгаль орчин, хүнс, хөдөө аж ахуйн байнгын хорооны 10 шийдвэрийн 45 заалтын хэрэгжилт 76.9 хувь буюу хамгийн өндөр, Төрийн байгуулалтын байнгын хорооны нэг шийдвэрийн 10 заалт хамгийн бага буюу Улсын Их Хурлын Байнгын хорооны нийт хэрэгжилтээс доогуур 34 хувьтай байгаа гэлээ. Хууль зүйн байнгын хороо нь 45.8 хувь буюу дунджаас доогуур хэрэгжилттэй. Улсын Их Хурлын Байнгын хорооны 67 тогтоолын давхардсан тоогоор 544 заалтыг Шадар сайдын ажлын алба болон Засгийн газрын Хяналт хэрэгжүүлэх газар, төрийн захиргааны төв 16 байгууллага дунджаар 60.3 хувьтай хэрэгжүүлсэн аж. Үүнээс 48.5 хувь буюу 264 заалт хэрэгжсэн, 37.7 хувь нь 205 заалт хэрэгжээгүй, 75 заалт хэрэгжүүлэх хугацаа болоогүй хэмээлээ. Тайлант оны эхний хагас жилийн байдлаар Хууль зүйн байнгын хорооны эрхлэх асуудлын хүрээнд гаргасан 11 тогтоолын 25 заалтын хэрэгжилт дунджаар 45.8 хувьтай байгаагаас 44 хувь буюу 11 заалт хэрэгжсэн, 52 хувь буюу 13 заалт хэрэгжээгүй, 4 хувь буюу нэг заалтыг хэрэгжүүлэх хугацаа болоогүй байгаа юм байна. Засгийн газрын хяналт шинжилгээ, үнэлгээний мэдээллийн цахим системд бүртгэлтэй хууль, тогтоол, Байнгын хорооны тогтоол шийдвэрийн хэрэгжилт 46 хувьтайгаас Монгол Улсын 79 хуулийн 263 заалтын хэрэгжилт 36 хувьтай, Улсын Их Хурлын 90 тогтоолын 491 заалтын хэрэгжилт 48 хувьтай, Улсын Их Хурлын Байнгын хорооны 69 тогтоолын 290 заалтын хэрэгжилт 53 хувьтай тус тус дүгнэгджээ. Засгийн газрын хяналт шинжилгээ, үнэлгээний мэдээллийн цахим системд Монгол Улсын хууль, Улсын Их Хурлын тогтоол болон Байнгын хорооны нийт 27 шийдвэрийн 236 заалт бүртгэлтэй байгаагаас 42.4 хувь буюу 100 нь хэрэгжсэн, 42.8 хувь буюу 101 нь хэрэгжээгүй, 14.8 хувь буюу 35 нь хэрэгжилтийн хугацаа болоогүй хэмээсэн. Хууль зүйн байнгын хорооны эрхлэх асуудлын хүрээнд хууль тогтоомжийн хэрэгжилт 49.8 хувьтай гэж дүгнэгдсэн байна. Тайлант оны эхний хагас жилийн хяналт шинжилгээ, үнэлгээний дүнг мөн оны өмнөх үетэй харьцуулахад 14.2 хувиар буурсан нь 2025 онд үнэлгээний аргачлал шинэчлэгдэж, Засгийн газрын 2020 оны 206 дугаар тогтоолоор баталсан Бодлогын баримт бичгийн хэрэгжилт болон захиргааны байгууллагын үйл ажиллагаанд хяналт шинжилгээ, үнэлгээ хийх нийтлэг журамд заасан аргачлалаар хэрэгжих шатад 70 хувь, хэрэгжилт хангалтгүй 30 хувь гэсэн ангилалд хамаарах заалтууд 2025 оны 43 дугаар тогтоолын хавсралтаар баталсан Байгууллагын үйл ажиллагаа үр дүнг үнэлэх дүгнэх журмын 3.7-д заасан хяналт шинжилгээний үнэлгээний аргачлалаар хэрэгжээгүй ангилалд хамаардаг болсонтой холбоотой болохыг дахин тодотгов. Мөн хэрэгжээгүй зарим хуулийн заалтыг нэг мөр ойлгон хэрэгжүүлэх боломжгүй байгаа бөгөөд захиргааны акт батлах үе шат болох хэрэгцээ шаардлагыг урьдчилан судлах, төслийг боловсруулан үр нөлөөний үнэлгээ, зардлын тооцоо хийх, холбогдох байгууллагуудаас санал авах, хэлэлцүүлэг хийх, бүрдүүлбэрийг хангах, батлах, эрх бүхий этгээдэд өргөн мэдүүлэх зэрэг ажлууд хийгдэж байгаатай холбоотой хэмээн үзэж байна. Дээрх тайлангаас улбаалан Улсын Их Хурлын Тамгын газарт гурван асуудлыг уламжилж буйгаа Н. Учрал сайд төгсгөлд нь танилцуулсан. Засгийн газарт үүрэг чиглэл болгосон Улсын Их Хурлын болон Байнгын хорооны тогтоол, Үндэсний аюулгүй байдлын зөвлөлийн шийдвэрийн хэрэгжилтийг хариуцан тайлагнах байгууллагыг холбогдох хууль тогтоомжид заасны дагуу тогтоож, цахим системд бүртгэж, тухай бүр Засгийн газрын Хэрэг эрхлэх газарт хүргүүлж байх шаардлагатай гэв. Улсын хэмжээнд хяналтад орсон шийдвэрийн нэгдсэн бүртгэл хөтлөх Засгийн газрын хяналт шинжилгээ, үнэлгээний new. unelgee. gov. mn систем, Улсын Их Хурлын Тамгын газрын хяналт шинжилгээ үнэлгээний систем хоорондын интеграц хийх нөхцөлийг бүрдүүлэхэд дэмжлэг үзүүлж, хамтран ажиллах нь зүйтэй хэмээсэн. Мөн Засгийн газар болон Улсын Их Хурлын Тамгын газрын цахим системд байгаа Монгол Улсын хууль, Улсын Их Хурлын болон Байнгын хорооны тогтоолд кодификац хийж, бүрэн хэрэгжсэн, цаг хугацааны хувьд ач холбогдолгүй болсон, тухайн асуудлаар дахин шийдвэр гарсан, шийдвэрт заасан хугацаа дууссан заалтуудыг хяналтаас хасах асуудлыг шийдвэрлэж холбогдох байгууллагуудад хүргүүлэх саналыг уламжилсан. Н. Учрал сайдын танилцуулсан тайлантай холбогдуулан Улсын Их Хурлын гишүүн Г. Уянгахишиг, Д. Пүрэвдаваа, Д. Ганбат, П. Сайнзориг нар хэрэгжилтийн дундаж хувь бага байгааг тэмдэглээд, хэрэгжилт хангагдахгүй байгаа Монгол Улсын хууль, Улсын Их Хурлын тогтоол, Улсын Их Хурлын Байнгын хорооны тогтоолуудын хэрэгжилтийг хэрхэн хангуулах арга хэмжээний талаар, энэ хүрээнд холбогдох албан тушаалтнуудад ямар хариуцлага тооцсон талаар тодруулж, хариулт авсан юм. Түүнчлэн дээрх тайлангийн төгсгөл дэх Улсын Их Хурлын Тамгын газарт уламжилж буй арга хэмжээнүүдийг хэрэгжүүлэх нь нэн чухал ач холбогдолтой талаар гишүүд байр сууриа илэрхийлж, холбогдох тайлбарыг хэлж байв. Хууль, тогтоолоор үүрэг, чиглэл болгосон Улсын Их Хурлын шийдвэрийн биелэлтийн тайланг хэлэлцээд, Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүд гурав дахь хэлэлцүүлгийг эхлүүллээ. Улсын Их Хурлын гишүүн, Засгийн газрын гишүүн, Монгол Улсын Тэргүүн шадар сайд бөгөөд Эдийн засаг, хөгжлийн сайд Н. Учрал холбогдох танилцуулгыг хийв. Засгийн газраас Монгол Улсын 2026 оны төсвийн төслийг боловсруулж, 2025 оны 9 дүгээр сарын 01-ний өдөр Улсын Их Хуралд өргөн мэдүүлсэн. Ирэх оны төсвийн төслийг “Засгийн газрын 2024-2028 оны үйл ажиллагааны хөтөлбөр” болон “Монгол Улсын хөгжлийн 2026 оны төлөвлөгөө”-тэй уялдуулан боловсруулжээ. Үргэлжлүүлэн тэрбээр төсвийн төсөлд туссан тус байнгын хорооны эрхлэх асуудлын хүрээнд хамаарах онцлох арга хэмжээг дурдсан."
  },
  {
    "id": "75959-3",
    "url": "https://www.parliament.mn/nn/75959/",
    "title": "ХЗБХ: Хууль, тогтоолоор үүрэг, чиглэл болгосон УИХ-ын шийдвэрийн биелэлтийн тайланг хэлэлцэж, төсвийн төслийн гурав дахь хэлэлцүүлгийг хийлээ",
    "date": "2025-10-23",
    "category": "Байнгын хороо",
    "part": 3,
    "totalParts": 3,
    "content": "Нэгдүгээрт, төсвийн урсгал зардлын хувьд: Удирдах албан тушаалтны орон тоог бууруулж, төрийн албан хаагчдын нийт орон тооны тэлэлтийг хязгаарлахын зэрэгцээ Төрийн хэмнэлтийн тухай хуулийн хэрэгжилтийг хангаж, төсвийн байгууллагын үр ашиггүй зардлыг бууруулан, хэмнэгдсэн хөрөнгийг нийгмийн салбарт зарцуулахаар; Шүүх байгуулах тухай хуулийн шинэчилсэн найруулга 2024 оны 6 дугаар сарын 5-ны өдөр батлагдаж Нийслэл дэх Гэр бүл, хүүхдийн хэргийн анхан шатны тойргийн шүүх, Гэр бүл, хүүхдийн хэргийн давж заалдах шатны дагнасан шүүхийг шинээр байгуулахаар заасантай холбогдуулан 2026 оны төсвийн төсөлд үйл ажиллагааг хагас жилээс эхлэн хэрэгжүүлэхээр тооцон холбогдох орон тоо, 9.5 тэрбум төгрөгийн зардлыг санхүүжүүлэхээр; Гэмт хэрэг, зөрчлөөс урьдчилан сэргийлэх тухай хуулийн 46.1-т Эрүүгийн хуульд заасны дагуу оногдуулсан торгох ял, Зөрчлийн тухай хуульд заасны дагуу зөрчилд оногдуулсан торгох шийтгэлийг биелүүлж, төсөвт төвлөрүүлсэн мөнгөн дүнгийн 40 хувиас доошгүй хувийг дараагийн жил төсөвт тусгаж, санхүүжүүлэхээр заасан. Судалгаа, шинжилгээ, шинжлэх ухаан, техник технологийн орчин үеийн ололтод үндэслэж, гэмт хэрэг, зөрчлөөс урьдчилан сэргийлэх арга хэмжээний зардлыг үр өгөөжтэйгөөр зарцуулсны үр дүнд нийгмийн хэв журам сайжирч, гэмт хэрэг, зөрчлөөс урьдчилан сэргийлэх, улмаар гэмт хэрэг, зөрчлийн тоо хэмжээ буурах, иргэдийн амар тайван амьдрах орчин бүрдэх ач холбогдолтой юм. Энэ хүрээнд Эрүүгийн хууль болон Зөрчлийн тухай хуулиар төсөвт төвлөрөх торгуулийн орлогын 40 хувийг 2026 оны төсвийн төслийн орон нутгийн суурь зарлагад өмнөх оноос 44.0 тэрбум төгрөгөөр нэмэгдүүлэн 59.8 тэрбум төгрөгт хүргэхээр; Санхүүгийн хориг арга хэмжээ авах байгууллага ФАТФ-аас 2027–2029 онд хийх Харилцан үнэлгээнд бэлтгэх хүрээнд Монгол Улс мөнгө угаах болон терроризмыг санхүүжүүлэхтэй тэмцэх тогтолцооны хэрэгжилт, үр дүнтэй байдлыг сайжруулах чиглэлээр шат дараатай арга хэмжээг хэрэгжүүлж байна. Үүнд эрсдэлд суурилсан хяналт шалгалтын үр дүнг нэмэгдүүлэх, шинэ технологийн хэрэглээнээс үүдэх эрсдэлийг бууруулах бодлого боловсруулах, олон улсын туршлага, техник хэрэгсэл, программ хангамжийг судлан нэвтрүүлэх, гэмт хэрэг илрүүлэх арга барилыг шинэ түвшинд хүргэх зэрэг ажлууд багтаж байна. Мөн Монгол Улсын олон улсын өмнө хүлээсэн үүрэг болон ФАТФ-ын зөвлөмжийн хэрэгжилтийг хангах зорилгоор тусгай чиг үүргийн байгууллагуудын үйл ажиллагаанд шаардагдах зардлыг тус тус 2026 оны улсын төсвийн төсөлд тусгажээ. Хоёрдугаарт, улсын төсвийн хөрөнгө оруулалтаар хэрэгжүүлэх төсөл, арга хэмжээг хуульд заасны дагуу 2025 оны 3 дугаар сарын 1-ний өдрөөс эхлэн иргэдээс санал авч, сум дүүрэг, аймаг, нийслэл, салбар яамны түвшинд үе шаттайгаар төлөвлөсөн. “Төсвийн хөрөнгө оруулалтын удирдлагын цахим систем”-ээр нийт 14.4 их наяд төгрөгийн санхүүжих дүн бүхий 1,712 төслийн санал хүлээн авснаас холбогдох шалгуур үзүүлэлт, зарчим, бодлогыг харгалзан эрэмбэлж, 579 төсөл, арга хэмжээнд 3 их наяд 267.3 тэрбум төгрөгийг санхүүжүүлэхээр төсвийн төсөлд тусгасан байна. Нийт хөрөнгө оруулалтын 67 хувь буюу 2 их наяд 181.9 тэрбум төгрөг нь үргэлжлэн хэрэгжих бол, 33 хувь буюу 1 их наяд 85.5 тэрбум төгрөг нь шинээр хэрэгжих хөрөнгө оруулалт байна. Энэ нь 2022-2023 онд батлагдсан төслийн тоотой харьцуулахад 2 дахин буурсан үзүүлэлт бөгөөд төслийн хэрэгцээ шаардлагыг тодорхойлох, үнэлэх, эрэмбэлэх, шалгуур үзүүлэлтийн чанар сайжирч байгааг илтгэж байгаа хэмээсэн. Түүнчлэн 2026 оны төсвийн хөрөнгө оруулалтад хүний хөгжлийг дэмжих зорилгоор боловсрол, эрүүл мэндийн салбарт, бүсчилсэн хөгжил болон хувийн хэвшлийг дэмжиж, бизнесийн орчныг сайжруулах хүрээнд эрчим хүч, суурь дэд бүтцийн салбарт, гамшгийн эрсдэлийг бууруулж, үндэсний сөрөн тэсвэрлэх чадавхыг нэмэгдүүлэх зорилгоор онцгой байдлын салбарт, нийгмийн хэв журам, аюулгүй байдлыг хангах үүднээс батлан хамгаалах, гадаад харилцаа, хууль зүй, дотоод хэргийн салбарт шинэ хөрөнгө оруулалтыг түлхүү төлөвлөсөн байна. Тухайлбал тус Байнгын хороонд хамаарах салбар буюу Хууль зүй, дотоод хэргийн сайдын багцад 93.1 тэрбум төгрөг, Авлигатай тэмцэх газрын даргын багцад 1.7 тэрбум төгрөг, Улсын дээд шүүхийн Ерөнхий шүүгчийн багцад 3.4 тэрбум төгрөг, Шүүхийн ерөнхий зөвлөлийн даргын 60.5 тэрбум төгрөг, Улсын Ерөнхий Прокурорын 24.2 тэрбум төгрөгийг тус тус санхүүжүүлэхээр төсвийн төсөлд тусгасан болохыг Н. Учрал сайд танилцуулсан. Мөн олон улсын өмнө хүлээсэн үүргийн хүрээнд НҮБ-ын СОР-17 хурлыг зохион байгуулахад шаардлагатай санхүүжилт болон гадаад зээл, тусламжийн төслүүдийн Монголын талын хариуцах хөрөнгийг төсөвт тусгасан гэв. Дээрх танилцуулгатай холбогдуулан Улсын Их Хурлын гишүүн Х. Баасанжаргал, С. Одонтуяа, Д. Ганбат, Д. Пүрэвдаваа, П. Сайнзориг, Д. Цогтбаатар нар асуулт асууж, Н. Учрал сайд болон ажлын хэсгээс хариулт авч, төсвийн төслүүдтэй холбогдуулан санал хэлсэн. Хууль зүйн байнгын хороо хаврын ээлжит чуулганы хугацаанд харьяалах байгууллагууд болох Хүний эрхийн Үндэсний Комисс, Шүүхийн ерөнхий зөвлөл, Улсын дээд шүүхийн төсвийн төслийг хэлэлцээд холбогдох шийдвэрээ Сангийн яаманд хүргүүлсэн хэдий ч Засгийн газраас өргөн мэдүүлсэн төсөлд Байнгын хорооны шийдвэрийг хэрэгжүүлээгүй байгааг хэрхэх талаар, төсвийн төслийг хэлэлцэж буй хугацаанд Хууль зүй, дотоод хэргийн сайдыг томилоогүй байгааг анхааруулсан. Хар тамхи, мансууралтай тэмцэх үндэсний хөтөлбөрийн төсвийг 2 тэрбум төгрөгөөр нэмэгдүүлэх, эмч, багш нарын цалинг нэмэгдүүлэх зорилгоор нийт төсвийн ерөнхийлөн захирагчдын багцаас 10 хувиар танах саналуудыг гишүүд хэлж байсан. Үргэлжлүүлэн гишүүдээс гаргасан зарчмын зөрүүтэй саналуудаар тус бүрд нь санал хураалт явуулан шийдвэрлээд энэ талаарх санал, дүгнэлтээ Төсвийн байнгын хороонд хүргүүлэхээ шийдвэрлэв хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75932-1",
    "url": "https://www.parliament.mn/nn/75932/",
    "title": "АБГББХ: Монгол Улсын 2026 оны төсвийн төслүүдийн гурав дахь хэлэлцүүлгийг явууллаа",
    "date": "2025-10-22",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Аюулгүй байдал, гадаад бодлогын байнгын хорооны өнөөдрийн /2025.10.22/ хуралдаанаар Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн гурав дахь хэлэлцүүлгийг хийлээ. Хуралдааныг УИХ-ын гишүүн Д. Цогтбаатар даргалан явуулав. Сангийн сайд Б. Жавхлан 2026 оны төсвийн төсөлд туссан тус Байнгын хорооны эрхлэх асуудлын хүрээнд хамаарах онцлох арга хэмжээний талаар танилцуулав. Удирдах албан тушаалтны орон тоог бууруулж, төрийн албан хаагчдын нийт орон тооны тэлэлтийг хязгаарлахын зэрэгцээ Төрийн хэмнэлтийн тухай хуулийн хэрэгжилтийг хангаж, төсвийн байгууллагын үр ашиггүй зардлыг бууруулан, хэмнэгдсэн хөрөнгийг нийгмийн салбарт зарцуулахаар тусгажээ. Сүүлийн жилүүдэд гамшиг ослын тоо эрс нэмэгдэж улсын хэмжээнд 2025 он гарсаар 15 аймгийн 74 сум, нийслэлийн 3 дүүрэгт, нийт 219 удаагийн ой, хээрийн гал түймэр бүртгэгдсэн нь өнгөрсөн оны мөн үетэй харьцуулахад 2.4 дахин өссөн. Мөн үер ус, ган зудын тохиолдол ихэссээр байна. Иймд гамшгийн голомтод үүрэг гүйцэтгэдэг онцгой байдлын байгууллагын алба хаагчдын нийгмийн баталгааг дээшлүүлэх, тус албанд ажиллах хүний нөөцийн бодлогод хөшүүрэг, дэмжлэг болгох зорилгоор алба хаагчдад олгодог онцгой нөхцөлийн нэмэгдлийг 10 хувиар нэмэгдүүлж 40 хувьд хүргэх, Цөлжилттэй тэмцэх тухай НҮБ-ын Конвенцын 17 дугаар Бага Хурлыг 2026 онд Монгол Улсад зохион байгуулах болсонтой холбогдуулан хурлын бэлтгэл ажлыг хангах, улс орноо сурталчлан таниулах, мэдээлэл түгээх, дамжуулах, соёл урлагийн арга хэмжээ зохиох, олон улсын зочид төлөөлөгчдийн аюулгүй байдлыг хангах, тав тухтай орчныг бүрдүүлэх зэрэг арга хэмжээг санхүүжүүлэх асуудлыг тусгасан байна. Мөн Дэлхийн банкны аргачлалаар Монгол Улс 2024 оноос дунджаас дээгүүр орлоготой орны ангилалд орж, тус ассоциацийн донор орнуудад гишүүнээр элсэх нөхцөлийг хангаад байгаа бөгөөд донор орон болохтой холбоотойгоор Олон улсын хөгжлийн ассоциацид хандив хэлбэрээр 5.5 тэрбум төгрөгийг олгохоор тус тус 2026 оны төсвийн төсөлд тусгалаа хэмээн танилцуулав. Улсын төсвийн хөрөнгө оруулалтаар хэрэгжүүлэх төсөл, арга хэмжээг хуульд заасны дагуу 2025 оны 3 дугаар сарын 1-ний өдрөөс эхлэн иргэдээс санал авч, сум дүүрэг, аймаг, нийслэл, салбар яамны түвшинд үе шаттайгаар төлөвлөжээ. “Төсвийн хөрөнгө оруулалтын удирдлагын цахим систем”-ээр нийт 14.4 их наяд төгрөгийн санхүүжих дүн бүхий 1.712 төслийн санал хүлээн авснаас холбогдох шалгуур үзүүлэлт, зарчим, бодлогыг харгалзан эрэмбэлж, 579 төсөл, арга хэмжээнд 3 их наяд 267.3 тэрбум төгрөгийг санхүүжүүлэхээр төсвийн төсөлд тусгасан гэлээ. Нийт хөрөнгө оруулалтын 67 хувь буюу 2 их наяд 181.9 тэрбум төгрөг нь үргэлжлэн хэрэгжих бол, 33 хувь буюу 1 их наяд 85.5 тэрбум төгрөг нь шинээр хэрэгжих хөрөнгө оруулалт байна. Энэ нь 2022-2023 онд батлагдсан төслийн тоотой харьцуулахад 2 дахин буурсан үзүүлэлт бөгөөд төслийн хэрэгцээ шаардлагыг тодорхойлох, үнэлэх, эрэмбэлэх, шалгуур үзүүлэлтийн чанар сайжирч байгааг илтгэж байна хэмээн төсөл санаачлагчид үзжээ. Түүнчлэн 2026 оны төсвийн хөрөнгө оруулалтад хүний хөгжлийг дэмжих зорилгоор боловсрол, эрүүл мэндийн салбарт, бүсчилсэн хөгжил болон хувийн хэвшлийг дэмжиж, бизнесийн орчныг сайжруулах хүрээнд эрчим хүч, суурь дэд бүтцийн салбарт, гамшгийн эрсдэлийг бууруулж, үндэсний сөрөн тэсвэрлэх чадавхыг нэмэгдүүлэх зорилгоор онцгой байдлын салбарт, нийгмийн хэв журам, аюулгүй байдлыг хангах үүднээс батлан хамгаалах, гадаад харилцаа, хууль зүй, дотоод хэргийн салбарт шинэ хөрөнгө оруулалтыг түлхүү төлөвлөсөн хэмээн Сангийн сайд танилцуулгадаа дурдлаа. Тухайлбал тус Байнгын хороонд хамаарах салбарууд буюу Батлан хамгаалах салбарт 67.9 тэрбум төгрөг, Гадаад харилцааны салбарт 19.9 тэрбум төгрөг, Онцгой байдлын салбарт 39.3 тэрбум төгрөгийг тус тус санхүүжүүлэхээр төсвийн төсөлд тусгасан байна. Улсын Их Хурлаас 2025 оны 05 дугаар сарын 30-ны өдөр Засгийн газрын өрийн удирдлагын 2026-2028 оны стратегийн баримт бичгийг 4 зорилт, шалгуур үзүүлэлттэйгээр баталсныг тэрбээр тодотгоод, Засгийн газрын зүгээс дунд хугацаанд стратегийн баримт бичгийн зорилт, арга хэмжээг мөрдөн ажиллах бөгөөд 2026 онд Засгийн газрын гадаад зээлийн хөрөнгөөр тэргүүлэх ач холбогдол бүхий төсөл, хөтөлбөрүүдийг тэргүүн ээлжид хэрэгжүүлэх, 1 тэрбум ам. доллар хүртэлх Засгийн газрын өрийн баталгаа гаргах, аймаг, нийслэлийн үнэт цаасыг зохистой хэмжээнд арилжаалах, дотоод үнэт цаасны зах зээлийг дэмжиж, суурь хүүг тогтоох зорилгоор 562 тэрбум төгрөгийн дотоод үнэт цаас гаргах, дахин санхүүжүүлэх зорилгоор 1 тэрбум ам. доллар хүртэл гадаад үнэт цаас арилжаалахаар төсвийн төсөлд тусгасныг онцлов. Түүнчлэн, 2026 онд Засгийн газрын өрийн үйлчилгээнд 3.9 их наяд төгрөг төлөхөөр байгаагаас үндсэн төлбөрт 2.6 их наяд төгрөг, хүүгийн төлбөрт 1.3 их наяд төгрөгийг төлөхөөр байгаа бөгөөд Засгийн газрын өрийн нэрлэсэн дүнгээр илэрхийлэгдсэн үлдэгдлийн дотоодын нийт бүтээгдэхүүнд эзлэх хэмжээ 2025 онд 44.5 хувь, 2026 онд 43.7 хувьтай тэнцэхээр байгаа нь Төсвийн тогтвортой байдлын тухай хуульд заасан Засгийн газрын өрийн тусгай шаардлага болон дунд хугацааны төсвийн хүрээний мэдэгдэлд туссан хязгаарыг хангахаар байна гэлээ. Хэлэлцэж буй асуудалтай холбогдуулан УИХ-ын гишүүд асуулт асууж, байр сууриа илэрхийлсэн. УИХ-ын гишүүн Д. Бум-Очир, Манай улс гурван жилийн өмнө Юнескогийн Ерөнхий ассамблейн хурлаар нүүдэлчдийн түүх, соёл иргэншлийн асуудлаар ном бичих асуудлыг хэлэлцүүлэн шийдвэрлүүлсэн. Гэтэл ном бүтээх ажилд зарцуулах мөнгөө төсөвтөө суулгахгүй өдийг хүрэн замхрах тийшээ хандаж байтал Гадаад хэргийн сайд салбарын төсөвтөө суулган шийдэхээр боллоо гээд талархал илэрхийлэв. УИХ-ын гишүүн Г. Хосбаяр, Ирэх оны төсвийг дагаж орж ирж байгаа хууль тогтоомжийн төсөлд валютын орлого, экспортыг нэмэгдүүлэх зорилгоор нэг тэрбум ам. долларын үнийн дүнтэй 3-5 удаагийн том арилжааг зохион байгуулснаар дэнчин болон эхний төлбөрийн орлого болох 250-350 тэрбум ам. долларыг Монгол Улсад татан төвлөрүүлнэ хэмээн тусгасан байна. Үүнийг ямар чиглэлд зарцуулах вэ. Бүтээн байгуулалтад уу, төсвийн зарлагын алдагдлаа нөхөхөд үү хэмээн тодруулав. Мөн тэрбээр Төр, хувийн хэвшлийн түншлэлийн тухай хуульд нэмэлт, өөрчлөлт оруулснаар гадаадын хөрөнгө оруулалттай компаниуд төр, хувийн хэвшлийн түншлэлийн ажилд оролцох боломж гарах уу гэсэн асуулт тавив. Эдийн засаг, хөгжлийн яамны Төр, хувийн хэвшлийн түншлэлийн газрын дарга Т. Баясгалан, Төр, хувийн хэвшлийн түншлэлийн тухай хууль мөрдөгдөж эхлээд нэг жил 10 сарын хугацаа өнгөрч байна. Хамгийн сүүлд 8 дугаар сарын 27-ны өдөр Засгийн газрын хуралдаанаас Мөрөн-Улиастай чиглэлийн зам барих ажлыг төр, хувийн хэвшлийн түншлэлээр хэрэгжүүлэхээр шийдвэрлэсэн. Үүнтэй холбогдуулан Эдийн засаг, хөгжлийн болон Зам, тээврийн сайдын хамтарсан тушаалаар байгуулагдсан ажлын хэсэг түншлэгчийн сонгон шалгаруулалтыг зарлах гэж байна. Энэ нь анх удаа түншлэлээр хэрэгжих гэж байгаа ажил."
  },
  {
    "id": "75932-2",
    "url": "https://www.parliament.mn/nn/75932/",
    "title": "АБГББХ: Монгол Улсын 2026 оны төсвийн төслүүдийн гурав дахь хэлэлцүүлгийг явууллаа",
    "date": "2025-10-22",
    "category": "Байнгын хороо",
    "part": 2,
    "totalParts": 2,
    "content": "Төр, хувийн хэвшлийн түншлэлийн тухай хуулийн зохицуулалт гадаадын хөрөнгө оруулалттай болон дотоодын аж ахуйн нэгжүүдэд хэлбэр, төрлөөс нь үл хамааран ижил үйлчилж байгаа. Аль нэгэнд нь давуу байдал олгох зохицуулалт байхгүй. Харин хуульд нэмэлт, өөрчлөлт оруулснаар илүү таатай эрх зүйн орчныг бүрдүүлж, хууль хоорондын уялдаа илүү сайн хангагдах юм гэсэн хариулт өгөв. Сангийн сайд Б. Жавхлан, Үндэсний баялгийн сангийн тухай хуулийн хэрэгжилтийг хангаж Тавантолгойн бүлэг ордын ашиглагдаагүй байгаа хэсгийг эдийн засгийн эргэлтэд оруулан, орд ашиглалтыг сайжруулах зорилгоор \"Үндэсний баялгийн сангийн тухай хуулийг хэрэгжүүлэх зарим арга хэмжээний тухай\" УИХ-ын тогтоолын төслийг боловсруулсан хэмээгээд нүүрснээс орж ирэх орлогыг өсгөх зорилгоор биржийн арилжаагаа нэмэгдүүлэх, шинээр орлогын эх үүсвэр бий болгоно гэж эрэлхийлж байгааг тодотгов. Тэрбээр манай улс нүүрсээ арилжаалах хугацаа 10 жилээс хэтрэхгүй гэж тооцож байгаагаа дурдаад, энэ хугацаанд нүүрсний экспортоо нэмэгдүүлж, нөөц ордуудаа эргэлтэд оруулан, Үндэсний баялгийнхаа санг арвижуулах зохицуулалтыг тогтоолын төсөлд тусгасан хэмээлээ. Байнгын хорооны гишүүдээс ирэх оны төсвийн төсөлтэй холбогдуулан зарчмын зөрүүтэй саналын томьёолол гараагүй бөгөөд төслүүдийн гурав дахь хэлэлцүүлгийг явуулсан талаарх Аюулгүй байдал, гадаад бодлогын байнгын хорооны санал, дүгнэлтийг Төсвийн байнгын хороонд хүргүүлэхээр тогтлоо хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75929,
    "url": "https://www.parliament.mn/nn/75929/",
    "title": "ТБХ:Монгол Улсын 2026 оны төсвийн тухай хуулийн төслүүд болон хамт өргөн мэдүүлсэн хууль тогтоолын төслүүдийг хэлэлцүүлэгт бэлтгэх ажлын хэсгийг байгууллаа",
    "date": "2025-10-22",
    "category": "Байнгын хороо",
    "content": "Улсын Их Хурлын Төсвийн байнгын хорооны өнөөдрийн /2025.10.22/ хуралдаан гишүүдийн 51.7 хувийн ирц бүрдсэнээр эхэлж, нэг асуудал хэлэлцэн шийдвэрлэв. Хуралдаанаар Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төсөл болон хамт өргөн мэдүүлсэн хууль тогтоолын төслүүдийг хэлэлцүүлэгт бэлтгэх үүрэг бүхий ажлын хэсэг байгуулах тухай Байнгын хорооны тогтоолын төслийг хэлэлцлээ. Хуралдааны эхэнд Байнгын хорооны дарга Х. Ганхуяг Монгол Улсын Их Хурлын тухай хуулийн 24 дүгээр зүйлийн 24.5-д “Байнгын хороо шаардлагатай бол хууль тогтоомжийн төслийг хэлэлцүүлэгт бэлтгэх үүрэг бүхий гишүүдээс бүрдсэн ажлын хэсгийг дангаар буюу хамтран байгуулж, энэ асуудлаар Байнгын хорооны тогтоол гаргана.” гэж заасны дагуу ажлын хэсэг байгуулахаар болсон гэлээ. Мөн Монгол Улсын 2026 оны төсвийн тухай хуулийн төслүүд болон хамт өргөн мэдүүлсэн хууль тогтоолын төслүүдийг хэлэлцүүлэгт бэлтгэх үүрэг бүхий хоёр ажлын хэсэг байгуулахаар болсныг онцлон тэмдэглэв. Хэлэлцэж буй асуудалтай холбогдуулан Улсын Их Хурлын гишүүн Ж. Батжаргал Монгол Улсын төсвийн тухай хуулийн төслүүд болон дагасан хууль тогтоолын төслүүдийг хэлэлцүүлэгт бэлтгэх ажлын хэсгийг тус тусад нь байгуулахаар дүгнэлтүүд нь уялддаггүйг тэмдэглээд иймд санал, дүгнэлтүүдийг нэгтгэх боломжтой эсэхийг тодруулж, хариулт авлаа. Ингээд “Ажлын хэсэг байгуулах тухай” Байнгын хорооны тогтоолын төслийг батлах санал хураалтыг явуулахад, хуралдаанд оролцсон гишүүдийн 80 хувь нь дэмжлээ. Уг тогтоолын төсөлд Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслийг хэлэлцүүлэгт бэлтгэх үүрэг бүхий ажлын хэсгийг Улсын Их Хурлын гишүүн Х. Ганхуяг ахалж, Улсын Их Хурлын гишүүн Ж. Алдаржавхлан, Д. Батбаяр, Р. Батболд, Х. Жангабыл Д. Жаргалсайхан, Б. Заяабал, П. Мөнхтулга, Г. Тэмүүлэн нарын бүрэлдэхүүнтэй байгуулахаар тусгажээ. Мөн Монгол Улсын 2026 онд төсвийн тухай хуулийн төслүүдтэй хамт өргөн мэдүүлсэн хууль тогтоолын төслүүдийг хэлэлцүүлэгт бэлтгэх үүрэг бүхий ажлын хэсгийг Улсын Их Хурлын гишүүн Д.Үүрийнтуяа ахалж, Улсын Их Хурлын гишүүн Б. Бадамсүрэн, Г. Ганбаатар, Ж. Баясгалан, Д. Лувсанжамц, З. Мэндсайхан, Дав. Цогтбаатар, Д. Пүрэвдаваа, Д. Энхтүвшин нарын бүрэлдэхүүнтэй байгуулахаар тусгажээ хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75925-1",
    "url": "https://www.parliament.mn/nn/75925/",
    "title": "ХХНББХ, ТБХ: Эмч, багш нарын цалин, ахмад настны тэтгэврийн хэмжээг нэмэгдүүлэх, тэтгэврийн зээлийн хүүг бууруулах асуудлуудыг хэлэлцлээ",
    "date": "2025-10-21",
    "category": "Байнгын хороо",
    "part": 1,
    "totalParts": 2,
    "content": "Монгол Улсын Их Хурлын Хүний хөгжил, нийгмийн бодлогын болон Төсвийн байнгын хороод өнөөдөр (2025.10.21) хамтран хуралдаж, иргэн Батсайханы Номингоос нийтийн өргөдөл, гомдлын petition. parliament. mn системээр ирүүлсэн эмч, багш нарын цалинг нэмэх тухай асуудлаар ажлын хэсэг байгуулах саналыг хэлэлцлээ. Хамтарсан хуралдааныг Төсвийн байнгын хорооны дарга Х. Ганхуяг, Хүний хөгжил, нийгмийн бодлогын байнгын хорооны дарга Б. Найдалаа нар даргалан явуулав. Иргэн Б. Номингийн өргөдлийг Улсын Их Хурлын Өргөдлийн байнгын хороо өнгөрөгч сарын 30-ны хуралдаанаараа хэлэлцэж, ажлын хэсэг байгуулахыг Байнгын хорооны хуралдаанд оролцсон гишүүдийн олонх дэмжсэн байна. Тус Байнгын хорооны санал, дүгнэлтийг Улсын Их Хурлын гишүүн П. Ганзориг танилцууллаа. Тэрбээр, Өргөдлийн байнгын хорооноос Төсвийн болон Хүний хөгжил, нийгмийн бодлогын байнгын хороотой хамтарсан ажлын хэсгийг Улсын Их Хурлын даргын захирамжаар байгуулж, бодлогын шийдвэр гаргах нь зүйтэй гэж шийдвэрлэснийг дурдав. Өргөдлийн байнгын хорооны санал дүгнэлттэй холбогдуулан Улсын Их Хурлын гишүүн А. Ариунзаяа, Ж. Батжаргал, Б. Найдалаа, Т. Мөнхсайхан, С. Зулпхар, Б. Бейсен, С. Эрдэнэбат, Х. Болормаа, О. Саранчулуун, Ц. Мөнхтуяа, Ч. Номин, Л. Энхнасан, Б. Хэрлэн, Ж. Галбадрах, Ц. Баатархүү, Н. Алтаншагай, П. Ганзориг, П. Сайнзориг, Д. Ганмаа нар асуулт асууж, үг хэлсэн юм. Улсын Их Хурлын гишүүд Монгол Улсын 2026 оны төсвийн төсөлтэй холбогдуулан эмч, багш нарын цалинг нэмэх эх үүсвэрийг эрэлхийлж, ямар зардал, санхүүжилтийг тэвчиж болох, ямар эх үүсвэрийг дайчилж болох талаар санал солилцон, нийгмийн болон эрүүл мэндийн даатгалын сангуудын үйл ажиллагааг бодлого, зорилгод нь нийцүүлж, зохриулалтын бус зардал гаргахгүй байх, гүйцэтгэлийн үнэлгээ, санхүүжилтийн тогтолцооны хэрэгжилтийг эрчимжүүлэх, хөдөлмөрийн үнэлэмж, цалин хөлсний бодлогын шинэчлэлтийг цаашид хэрхэн хийх, улсын төсвийн болон салбарын хөгжлийн бодлогын уялдааг хангах, эрүүл мэнд, боловсролынхоос бусад салбарын төрийн албан хаагчдын цалин хөлсийг нэмэгдүүлэх тооцоо судалгаа, эх үүсвэрийг төлөвлөсөн, эсэх зэрэг олон асуудлыг хөндөн асууж, байр сууриа илэрхийлсэн юм. Тухайлбал, багш, эмч, ажилчдын цалин хөлсийг зохистой түвшинд хүргэх эдийн засгийн нөөц боломж, итгэлцүүрийг хуульчлах, хөдөлмөр, нийгмийн зөвшлийн гурван талт хэлэлцээрийг үр дүнтэй зохион байгуулах, цалин хөлсийг инфляцтай уялдуулан нэмэгдүүлэх талаарх хууль тогтомжийн хэрэгжилтийг хангаж ажиллах, 15-20 хувиар нэмэх нь дорвитой нэмэгдэл болж чадах, эсэх, төсвийн ерөнхийлөн захирагчдын зардлыг 10 хувиар бууруулах талаар хамтын шийдвэрт хүрсэн, эсэх болон төсвийн урсгал зардлын хэмжээг ДНБ-ий 24 хувиас хэтрүүлэхгүй байх хязгаарлалтыг өөрчилж, нэмэгдүүлэх боломж байгаа эсэх зэрэг олон талын асуулт асууж, Эрүүл мэндийн сад Ж. Чинбүрэн, Боловсролын сайд П. Наранбаяр болон холбогдох албан тушаалтнуудаас дэлгэрэнгүй хариулт авав. Засгийн газар өнгөрөгч долоо хоногт энэ асуудлыг тухайлан хэлэлцэж, боловсролын салбарын багш, ажилчдын цалинг 20 хувь, эрүүл мэндийн салбарынхыг 15 хувь нэмэх тооцоолол гаргаад байгаа юм. Эдгээрт болон тэтгэвэр тэтгэмжийг нэмэгдүүлэхэд нийтдээ 831 тэрбум төгрөг нэмж шаардана гэдгийг Гэр бүл, хөдөлмөр, нийгмийн хамгааллын яамнаас мэдээллээ. Орон нутагт бий болсон боловсон хүчний хомсдлыг шийдвэрлэхэд цалин хөлсний бодлогыг чиглүүлэх, бүсчилсэн хөгжлийн үзэл баримтлалтай уялдуулах, цалин бүтцийг боловсронгуй болгож, ажлын нөхцөл, чиг үүрэгт нь хамааруулан ялгаатай байдлаар нэмэгдлийг хуваарилах шаардлагатай зэргээр Улсын Их Хурлын гишүү санал бодлоо хэлж, уул уурхайн салбараас алдагдаж буй боломжийг бууруулах замаар эмч, багш нарын цалин хөлс, тэтгэвэр тэтгэмжийг нэмэгдүүлэх боломжтойг сануулж байлаа. Эдгээр асуудлаарх яриа хэлэлцээ, хурал зөвлөгөөнийг үр дүнд чиглүүлж, оновчтой, бодитой шийдэлд хүрч ажиллах шаардлагатай байна гэдгийг Улсын Их Хурлын гишүүд онцгойлон анхааруулсан юм. Засгийн газраас Монгол Улсын 2026 оны төсвийн төслийг өргөн барьчтихсан учир одоо Улсын Их Хурал тодорхой тооцооллуудаа нэгтгэж, ажлын хэсгийн хүрээнд саналуудаа тусгаад явах нь зүйтэй гэсэн байр суурийг Төсвийн байнгын хорооны дарга Х. Ганхуяг илэрхийллээ. Улсын Их Хурлын гишүүд асуулт асууж, хариулт авч, үг хэлж дууссаны дараа иргэн Б. Номингийн нийтийн өргөдөл, гомдлын системээр гаргаж, 33038 иргэн дэмжсэн эмч, багш нарын цалинг нэмэгдүүлэх тухай асуудлаар ажлын хэсэг байгуулах өргөдлийг Монгол Улсын 2026 оны төсвийн тухай хуулийн төслүүдийг хэлэлцүүлэгт бэлтгэх үүрэг бүхий ажлын хэсэгт шилжүүлэн шийдвэрлүүлэх нь зүйтэй гэсэн томьёоллоор санал хураалт явууллаа. Санал хураалтаар уг саналын томьёоллыг Байнгын хороодын хамтарсан хуралдаанд оролцсон 37 гишүүний 29 нь дэмжлээ. Дараа нь Ахмад настны тэтгэврийг нэмэгдүүлэх, тэтгэврийн зээлийн хүүг бууруулах, эрүүл мэндийн болон асрах үйлчилгээг сайжруулах талаар иргэдээс ирүүлсэн өргөдлийг судалж, и санал дүгнэлт боловсруулах үүрэг бүхий ажлын хэсгийн санал дүгнэлтийг хэлэлцлээ. Тус ажлын хэсгийг Улсын Их Хурлын гишүүн С. Эрдэнэбат ахалж, бүрэлдэхүүнд Улсын Их Хурлын гишүүн П. Мөнхтулга, Д. Рэгдэл нар ажилласан юм. Ажлын хэсгийн санал дүгнэлтийг Улсын Их Хурлын гишүүн Д. Рэгдэл уншиж танилцуулав. Монгол Улсын 2026 оны төсвийн тухай хуулийн төсөлд ахмад настны тэтгэврийг 6.0 хувиар нэмэгдүүлэхээр тусгасан нь Нийгмийн даатгалын сангаас олгох тэтгэврийн тухай хуулийн 27 дугаар зүйлийн 27.1 дэх хэсэгт “Тэтгэвэр авагчийн тэтгэврийн хэмжээг өмнөх оны инфляцийн түвшинтэй уялдуулж жил бүрийн нэгдүгээр сарын 01-ний өдрөөс эхлэн нэмэгдүүлнэ” гэж заасныг зөрчсөн гэж тус ажлын хэсэг дүгнээд, энэ онд нэмэгдүүлэх бодит нэмэгдлийн дутуу 0.8 хувь, мөн төсвийн хүрээний мэдэгдэлд тусгасан 9.5 хувийн нийлбэрээр буюу 10.3 хувиар тэтгэврийн хэмжээг нэмэгдүүлэх шаардлагатай гэсэн саналыг гаргасан байна. Үүнд төсвийн төсөлд тусгасан 6.0 хувийн нэмэгдэл дээр 4.3 хувийг нэмэхэд нийт 267.1 тэрбум төгрөг нэмж шаардагдах юм. Энэхүү нэмж шаардагдах санхүүжилтийг тогтмол дүнгээр буюу 42000 төгрөгөөр хуваарилан нэмэгдүүлэх нь тэтгэврийн ялгаа ихсэхээс сэргийлэх ач холбогдолтой гэж үзэж буйгаа ажлын хэсэг онцолсон байна. Түүнчлэн тэтгэврийн зээлийг эрсдэлтэй зээлтийн ангиллаас гаргах, заавал байлгах нөөцийг бууруулах замаар эх үүсвэрийг хямдруулах, мөн арилжааны банкууд нийгмийн хариуцлагынхаа хүрээнд тэтгэврийн зээлийн үйл ажиллагааны зардлыг тэглэх боломжтой гэж үзсэн байна. Ипотекийн болон оюутны сургалтын төлбөрийн зэрэг бусад зээлийн хүртээмжийг нэмэгдүүлэх, банк хооронд шилжүүлэх үйл явцыг хүндрэл бэрхшээлгүй шийдвэрлэх шаардлага байгааг онцоллоо. Мөн ахмад настны эрүүл мэндийн болон асрах үйлчилгээнд зориулж улсын төсвөөс олгох санхүүжилт, хөрөнгө оруулалтыг нэмэгдүүлэх нь зүйтэй гэсэн юм. Ажлын хэсгийн санал дүгнэлттэй холбогдуулан Улсын Их Хурлын гишүүн А. Ариунзаяа, С. Зулпхар, О. Саранчулуун, Б. Найдалаа, Ж. Баясгалан, Ц. Баатархүү, Д.Үүрийнтуяа, Д. Энхтуяа нар асуулт асууж, үг хэллээ. Улсын Их Хурлын гишүүд нийгмийн даатгалын тогтолцооны шинэчлэлийн асуудлыг голчлон хөндөж, энэ талаар бодлого, хэтийн чиг хандлагын талаар илүүтэй хөндсөн юм."
  },
  {
    "id": "75925-2",
    "url": "https://www.parliament.mn/nn/75925/",
    "title": "ХХНББХ, ТБХ: Эмч, багш нарын цалин, ахмад настны тэтгэврийн хэмжээг нэмэгдүүлэх, тэтгэврийн зээлийн хүүг бууруулах асуудлуудыг хэлэлцлээ",
    "date": "2025-10-21",
    "category": "Байнгын хороо",
    "part": 2,
    "totalParts": 2,
    "content": "Мөн нийгмийн даатгалын сангийн үйл ажиллагаа, улс төрийн амлалт санхүүжүүлэх байдлыг таслан зогсоох, Баялгийн сангийн бодлоготой уялдуулах, тэтгэврийн хэмжээн инфляцын түвшинтэй уялдуулах тухай хуулийн хэрэгжилт, аргачлал, итгэлцүүрийг боловсронгуй болгох, улсын төсвийн бодит чадамж, эрэлт шаардлагад нийцүүлэн зарим татаасыг татгалзах боломжтой эсэх, ахмад настны зээлийн төлбөрийн дарамтыг судалж гарц, шийдлийг эрэлхийлэх, тэтгэврийн зээлийн зориулалт ямар байгааг тогтоож, тухайн зориулалтаар олгож буй зээлийн үйлчилгээний хүртээмжийг сайжруулах, тэтгэвэр, тэтгэмжийг бодлогын суурь концепцыг олон улсын жишгээр шинэчилж, оновчтой болгох, энэ удаагийн нэмэгдэл ахмад настнууд, халамжийн тэтгэврээр амьдарч буй иргэдэд бодитой нэмэр болж чадах эсэх, үүнийг амьжиргааны баталгаажих түвшинтэй уялдуулах зэрэг асуудлыг онцлон дурдаж байлаа. Хий хоосон яриад байлгүй бодитой шийдэлд хүрч ажиллах нь чухал байгааг болон ажлын хэсэг асуудлыг тодорхой саналын хувилбартайгаар оруулж ирж буйг Улсын Их Хурлын гишүүд тэмдэглэж, төсвийн бүтэц, зардлын ангиллыг шинэчлэх, энэ талаарх хууль тогтоомжийн төслийг яаралтай боловсруулах, мөн “Оюутолгой” ХК-аас өсөн нэмэгдэх АМНАТ авах замаар төсвийн зардлын дутагдаж буй эх үүсвэрийг нөхөх зэрэг олон санал дэвшүүлсэн юм. Улсын Их Хурлын гишүүд хэлэлцэж буй асуудлаар асуулт асууж, үг хэлж дууссаны дараа ахмадын тэтгэвэр, зээлийн хүү болон асрах үйлчилгээний талаарх ажлын хэсгийн санал дүгнэлтийг мөнхүү Монгол Улсын 2026 оны төсвийн тухай хуулийн төслүүдийг байнгын хороо чуулганы нэгдсэн хуралдааны хэлэлцүүлэгт бэлтгэх үүрэг бүхий ажлын хэсэгт шилжүүлэн шийдвэрлүүлэхээр санал хураалт явууллаа. Тус саналыг Байнгын хороодын хамтарсан хуралдаанд оролцсон гишүүдийн олонх дэмжив гэж Улсын Их Хурлын Хэвлэл мэдээллий газраас мэдээллээ."
  },
  {
    "id": 75923,
    "url": "https://www.parliament.mn/nn/75923/",
    "title": "Төсвийн болон Эдийн засгийн байнгын хороод хамтран хуралдаж хуулийн төслийн гурав дахь хэлэлцүүлгийг явууллаа",
    "date": "2025-10-21",
    "category": "Байнгын хороо",
    "content": "Улсын Их Хурлын Төсвийн байнгын хороо, Эдийн засгийн байнгын хорооны өнөөдрийн /2025.10.21/ хамтарсан хуралдаанаар Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн гурав дахь хэлэлцүүлгийг явууллаа. Монгол Улсын Их Хурлын чуулганы хуралдааны дэгийн тухай хуульд “гурав дахь хэлэлцүүлгээр Төсвийн болон Эдийн засгийн байнгын хороод нэгдсэн хуралдааны хоёр дахь хэлэлцүүлгээр олонхын дэмжлэг авсан саналыг төсөлд нэмж тусган, төслийн эцсийн хувилбарыг бэлтгэн танилцуулгын хамт нэгдсэн хуралдаанд оруулах” хэмээн заасныг хуралдаан даргалагч танилцуулсны дараа төсөлтэй холбогдуулан УИХ-ын гишүүд асуулт асууж, хариулт авлаа. УИХ-ын гишүүн Б. Уянга, ирэх оны төсвийн хүрээний мэдэгдлийн төсөлд тусгасан тоонууд өөрчлөгдөн орж ирснийг тодотгоод, хэрэглээний үнийн өсөлтийн түвшинг Засгийн газраас өргөн мэдүүлсэн төсөлд 7 хэмээн тодорхойлсон байсан. Харин энэ удаад 7.5 болгон өөрчлөн оруулж ирсний шалтгааныг лавлав. Тэтгэвэр болон цалинтай холбоотой төсвийн урсгал зардлууд өөрчлөгдвөл төсвийн хүрээний мэдэгдэлд дахин өөрчлөлт орох уу хэмээн нэмж тодрууллаа. Эдийн засаг, хөгжлийн яамны Төрийн нарийн бичгийн дарга И. Батхүү, Төсвийн орлого, зарлагыг 490 тэрбумаар нэмэгдүүлж байгаатай холбоотой урсгал зардлын өсөлт нь инфляцад шууд нөлөөлнө. Энэ нөлөөллийг тусгахаар 2026 оны инфляцын зорилтот түвшин 7.5 болж нэмэгдэх тооцоо гарч байгаа гэсэн хариулт өглөө. УИХ-ын гишүүн Л. Соронзонболд, төсвийн орлого, зарлагыг 490 тэрбумаар нэмэх саналыг Хүний хөгжил, нийгмийн бодлоын байнгын хороо дэмжээгүй ч чуулганы нэгдсэн хуралдаанаар дэмжигдсэн. Хөгжлийн бодлого, төлөвлөлтийн тухай хуультай уялдаж буй эсэхийг харахаар ингэж нэмэх үндэслэл байхгүй гэж ойлгосон. Энэ асуудлыг хэрхэн шийдвэрлэх талаар хамтарсан хуралдаанаас тодорхой шийдвэр гаргах нь зүйтэй гэсэн саналтай байгаагаа илэрхийлсэн. Эдийн засгийн байнгын хорооны ахлах зөвлөх Мягмарцэрэн, Монгол Улсын Их Хурлын чуулганы хуралдааны дэгийн тухай хуулийн 64.1.5-д “нэгдсэн хуралдаанаар гурав дахь хэлэлцүүлгийг явуулахад хамтарсан хуралдааны танилцуулгатай холбогдуулан гишүүд асуулт асууж болох бөгөөд санал хураалт явуулахгүй. Төсвийн болон Эдийн засгийн байнгын хороодын хамтарсан хуралдаанаас гарсан санал Төсвийн тогтвортой байдлын тухай хуулийн 6 дугаар зүйлд заасан төсвийн тусгай шаардлагад нийцсэн эсэх талаар Төсвийн тогтвортой байдлын зөвлөл дүгнэлт гаргаж, нэгдсэн хуралдаанд танилцуулна. Төсвийн тусгай шаардлага хангагдаагүй нөхцөл үүссэн тохиолдолд тодорхой асуудлаар чиглэл өгч, хоёр дахь хэлэлцүүлгийг дахин явуулахаар Төсвийн болон Эдийн засгийн байнгын хороодод төслийг буцааж болно” гэж заасан. Тэгэхээр нэгдсэн хуралдаан дээр энэ асуудлыг шийдвэрлэх боломжтой гэсэн хариулт өглөө. УИХ-ын гишүүн Л. Соронзонболд Төсвийн тогтвортой байдлын зөвлөл дээрх асуудал төсвийн тусгай шаардлага хангаж байгаа эсэхэд дүгнэлт гаргахаар ажиллаж буй эсэхийг нэмж тодруулахад, Төсвийн тогтвортой байдлын зөвлөлийн гишүүн Ж. Дэлгэрсайхан, Эдийн засгийн байнгын хороо болон Төсвийн байнгын хорооны хамтарсан хуралдаанаас шийдвэр гарсны дараа бид дүгнэлт гаргана. Монгол Улсын Их Хурлын чуулганы хуралдааны дэгийн тухай хуулийн 64.1.5-д зааснаар төсвийн тусгай шаардлагад нийцээгүй гэсэн дүгнэлт гарах нөхцөл байдал үүсвэл төсвийн хоёр дахь хэлэлцүүлэгт буцаах үр дагавартай хэмээлээ. УИХ-ын гишүүн Б. Пунсалмаа инфляц буурах биш нэмэгдсээр 7.5 болж өсч орж ирлээ. Иргэдийн авсан цалин хөлс инфляцад идэгддэггүй баймаар байна хэмээгээд, Монголбанк бодлогын хүүгээ өсгөхөөс өөрөөр инфляцыг бууруулах ямар арга хэмжээ хэрэглэдэг вэ гэж асуув. Тэрбээр, төрийн өмчийн компаниудын жилдээ бий болгож буй 16-20 их наядын зарлага инфляцыг хөөрөгдөж байгааг дурдаад, төрийн өмчит уул уурхайн хэдэн компани байгаа, тэдгээр компаниудаас ноогдол ашиг хэлбэрээр авах дүн, аж ахуйн нэгжийн орлогын албан татвар төлдөг төрийн өмчийн хэчнээн компани байгаа, НӨАТ хэдийг төлдөгийг тодруулав. Монголбанкны Мөнгөний бодлого, төсөөллийн хэлтсийн захирал Н. Ургамалсувд, Өнгөрсөн арваад жилийн статистик мэдээлэл дэх инфляцын задаргааг харвал 60 орчим хувь нь байнгын нийлүүлэлтийн шалтгаантай инфляц байгаа. Монголбанк эрэлтийн шалтгаантай инфляц буюу дотоод нийт эрэлтэд нөлөөлөх замаар инфляцыг удирдах бодлогын хэрэгслүүдтэй байдаг. Харин нийлүүлэлтийн шалтгаантай инфляцтай бараа бүтээгдэхүүний нийлүүлэлт, хангамжийг сайжруулах, ложистик бүтэц, дэд бүтцийг сайжруулах зэргээр салбарын яамд хариуцдаг. Инфляц энэ онд зорилтот түвшний дээд хязгаарт хүрнэ. Ирэх оны эхний хагаст инфляц төдийлөн хурдан буурахааргүй байгаа ч сүүлийн хагаст буурах ийм төсөөлөлтэй байгаа гэлээ. Сангийн яамны Төсвийн бодлого, төлөвлөлтийн газрын дарга М. Санжаадорж, “Эрдэнэс Монгол”-ын харьяанд уул уурхай болон тээврийн 17 компани ажиллаж байгаа. Эдгээрээс долоон компани ноогдол ашиг ирэх жил төвлөрүүлэхээр тооцсон. Ер нь нийт орлогын 30 орчим хувь нь уул уурхайгаас орж ирж байгаа. Ирэх жил уул уурхайн салбараас аж ахуйн нэгжийн орлогын албан татвараар 3.2 их наяд төгрөгийн орлого олно гэсэн тооцоололтой байна. Уул уурхайн бус салбараас 3.3 их наяд, нийтдээ 6.5 их наяд төгрөгийн ААНОАТ-ыг тооцож тавьсан гэсэн хариулт өглөө. Ийнхүү асуулт хариулт өндөрлөж, хуулийн төслийн гурав дахь хэлэлцүүлгийг явуулсан талаарх Төсвийн болон Эдийн засгийн байнгын хорооны танилцуулгыг чуулганы нэгдсэн хуралдаанд танилцуулахаар тогтлоо хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75921,
    "url": "https://www.parliament.mn/nn/75921/",
    "title": "ӨБХ: Ахмад настны тэтгэвэр, зээлийн асуудлаарх ажлын хэсгийн санал дүгнэлтийг хэлэлцэв",
    "date": "2025-10-21",
    "category": "Байнгын хороо",
    "content": "Улсын Их Хурлын Өргөдлийн байнгын хороо өнөөдөр (2025.10.21)-ийн хуралдаанаараа ахмад настны тэтгэврийг нэмэгдүүлэх, тэтгэврийн зээлийн хүүг бууруулах, эрүүл мэндийн болон асрах үйлчилгээг сайжруулах асуудлаарх ажлын хэсгийн санал дүгнэлтийг хэлэлцэв. Ахмад настнуудаас энэ оны есдүгээр сард удаа дараа тавьсан уг шаардлагыг судалж, санал дүгнэлт гаргах ажлын хэсгийг Улсын Их Хурлын гишүүн С. Эрдэнэбат ахалж, бүрэлдэхүүнд Улсын Их Хурлын гишүүн П. Мөнхтулга, Д. Рэгдэл нар ажилласан байна. Ажлын хэсэг холбогдох яам, байгууллагын төлөөллийг оролцуулах гурвантаа хуралдсан тухай Улсын Их Хурлын гишүүн С. Эрдэнэбат танилцуулж, Монгол Улсын 2026 оны төсвийн тухай хуулийн төсөлд ахмад настны тэтгэврийг 6.0 хувиар нэмэгдүүлэхээр тусгасан нь Нийгмийн даатгалын сангаас олгох тэтгэврийн тухай хуулийн 27 дугаар зүйлийн 27.1 дэх хэсэгт “Тэтгэвэр авагчийн тэтгэврийн хэмжээг өмнөх оны инфляцийн түвшинтэй уялдуулж жил бүрийн нэгдүгээр сарын 01-ний өдрөөс эхлэн нэмэгдүүлнэ” гэж заасныг зөрчсөн байгааг онцлов. Одоогийн байдлаар инфляцын түвшин 8.8 хувьтай байгаа бөгөөд оны эцэст 8.6 хувьтай байна гэсэн тооцоог Монголбанк хийжээ. Засгийн газраас баталсан аргачлалын дагуу 2025 онд тэтгэврийн хэмжээг 6.0 хувиар нэмэгдүүлсэн нь бодит инфляцаас 0.8 хувиар дутуу тогтоогдсон гэж Гэр бүл, хөдөлмөр, нийгмийн хамгааллын яамнаас тооцсон бөгөөд Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд инфляцыг 9.5 хувь байхаар баталсан дээр уг зөрүүг нэмж 10.3 хувиар тэтгэврийн хэмжээг нэмэгдүүлэх саналыг тус яамнаас 2026 оны төсвийн төсөлд өгсөн байна. Үүнд одоо төсвийн төсөлд туссан 333.5 тэрбум төгрөг дээр нэмж 267.1 төгрөг шаардагдах юм. Энэ хэмжээгээр ирэх онд ахмадын тэтгэврийг нэмэгдүүлэх нь зүйтэй гэж ажлын хэсэг үзэж, 6.0 хувь дээрээ нэмэгдэл 267.1 тэрбум төгрөгийг тогтмол дүнгээр буюу 42000 төгрөгөөр хуваарилан нэмэгдүүлэх нь тэтгэврийн ялгаа ихсэхээс сэргийлэх ач холбогдолтой гэж дүгнэсэн байна. Мөн ажлын хэсгээс Монголбанк эдүгээ 150 хувь байгаа тэтгэврийн зээлийн эрсдэлээр жигнэсэн активын хувь хэмжээ болон заавал байлгах нөөцийг бууруулах замаар эх үүсвэрийг хямдруулах, арилжааны банкууд нийгмийн хариуцлагын хүрээнд тэтгэврийн зээлтэй холбоотой үйл ажиллагааны зардлаа тэглэх боломжтой гэж үзсэн байна. Ипотекийн болон оюутны сургалтын төлбөрийн зэрэг тэтгэдрийн зээлийг орлох бусад зээлийн хүртээмжийг нэмэгдүүлэх, ахмад настнуудын өөрсдийн хүсэлт, санаачилгаар банк хооронд хүндрэлгүй шилждэг байх зэрэг асуудлыг шийдвэрлэх шаардлагатай байгааг ажлын хэсгийн ахлагч, Улсын Их Хурлын гишүүн С. Эрдэнэбат танилцуулсан юм. Түүнчлэн ахмад настны эрүүл мэндийн болон асрах үйлчилгээнд зориулж улсын төсвийн санхүүжилт, хөрөнгө оруулалтыг нэмэгдүүлэх шаардлага байгааг дурдав. Ажлын хэсгийн санал дүгнэлттэй холбогдуулан Улсын Их Хурлын гишүүн Б. Бат-Эрдэнэ, Л. Мөнхбаясгалан, Ж. Галбадрах, Д. Ганмаа, Ц. Мөнхтуяа, Байнгын хорооны дарга О. Номинчимэг нар асуулт асууж, ахмад настны тэтгэвэр, зээлтэй холбоотой статистик мэдээллийн талаар асуулт асууж, хариулт авсан юм. Ахмад настнуудыг төлөөлөн Байнгын хороонд хуралдаанд оролцсон өндөр настан Ц. Алтанзул ордны гадаа ахмадууд 40 шахам хоног сууж, заримынх нь эрүүл мэнд муудсан тухай онцолж, одоогийн тэтгэврийн доод хэмжээ буюу 689 мянган төгрөгийг хоёр дахин нэмэгдүүлэх, халамжийн тэтгэврийн хэмжээ 397.5 мянган төгрөг байгааг амьжиргааны баталгаажих доод түвшингээр буюу 495.4 мянган төгрөгт хүргэх, мөн тэтгэврийн зээлийн хугацааг 36 сар болгон сунгаж, хүүг 12 хувь болгон бууруулах шаардлага тавьж буйг дурдсан юм. Тэрбээр, орон сууцны хонгилын давхарт өрөө түрээслэж амьдардгаа хэлж, тэтгэврээ хагас жилээр зээлээд авчихсан, нэг ам бүлд хөгжлийн бэрхшээлтэй гурван хүн халамжийн тэтгэврээр амьдарч байгаагаа танилцуулсан юм. Бодит байдал дээр тэтгэвэр, халамжийн мөнгө амьдралын хэрэгцээ, шаардлагыг хангаж чадахгүй байгааг тэрбээр онцолж, тэтгэвэр нэмэгдүүлэхийн төлөө тэмцэж байгаагийнх нь төлөө өнгөрөгч долоо хоногт хүмүүс ална гэж дарамталсан, үүнээс болж өөрийн гэртээ амьдарч чадахгүй, охиныдоо нуугдан сууж байгаагаа хэллээ. Мөн хэлэлцэж буй асуудалтай холбогдуулан Улсын Их Хурлын гишүүн Б. Бат-Эрдэнэ, Г. Лувсанжамц, Б. Пунсалмаа, Ч. Ундрам, Л. Мөнхбаясгалан болон ажлын хэсгийн ахлагч С. Эрдэнэбат, Байнгын хорооны дарга О. Номинчимэг нар үг хэлсэн юм. Улсын Их Хурлын гишүүн Б. Бат-Эрдэнэ хууль, эрх зүйн өөрчлөлтийг хийж, хүн тэтгэвэрт гармагцаа ядуурдаг тогтолцоог шинэчлэх шаардлагатай гэсэн бол Улсын Их Хурлын гишүүн Г. Лувсанжамц, цалин, тэтгэвэр нэмнэ гэж попролгүй, инфляцыг хөөрөгдөхгүйгээр нэмэх шийдэл олох шаардлагатай гэсэн юм. Улсын Их Хурлын гишүүн Б. Пунсалмаа бага тэтгэврйг нэмэгдүүлж, өндөр тэтгэврийгн нэмэх шаарддлагагүй гэсэн бол Улсын Их Хурлын гишүүн Л. Мөнхбаясгалан зоримог реформыг эрс шийдвэртэй хийхгүй бол ахмад настны тэтгэврийг нэмэгдүүлэх боломжгүй гэлээ. Ажлын хэсгийн ахлагч, Улсын Их Хурлын гишүүн С. Эрдэнэбат тэтгэврийн зээлийг Монголбанк эрсдэлтэй зээлийн ангилалд оруулсан байгааг танилцуулахад тус банкны газрын захирал Г. Борхүү үгүйсгэсэн юм. Гэр бүл, хөдөлмөр, нийгмийн хамгааллын сайд Т. Аубакир хувийн тэтгэврийн тогтолцоог нэвтрүүлэх чиглэл нийгмийн даатгалын шинэчлэлийн гол чиглэл байх талаар танилцуулсан бөгөөд даатгуулагч ямар хугацаанд, ямар хэмжээний шимтгэлийг нийгмийн даатгалын санд төлсөн, тэр хэмжээгээрээ тэтгэвэр авдаг шударга тогтолцоог бий болгох нь чухал гэдгийг Улсын Их Хурлын гишүүн, Соёл, спорт, аялал жуулчлал, залуучуудын сайд Ч. Ундрам онцлов. Байнгын хорооны дарга нийгмийн даатгалын шимтгэлийг нь төрөөс хариуцдаг хүн амын болон ажил, мэргэжлийн бүлэг, салбаруудын талаар тодруулга авсныхаа дараа цэрэг, армийн албан хаагчдын шимтгэлийг төрөөс даах нь зөв боловч үүний хажуугаар хууль, хүчний байгууллагуудын ажилтан, албан хаагчдын шимтгэлийг хариуцах болсон нь үндэслэлгүй гэсэн байр суурьтай байгаагаа хэлсэн юм. Ахмадын тэтгэвэр, тэтгэврийн зээл, асрах үйлчилгээний талаарх ажлын хэсгийн санал дүгнэлтийг Байнгын хорооны хуралдаанд оролцсон гишүүдийн олонх зарчмын хувьд дэмжиж, Хүний хөгжил, нийгмийн бодлогын болон Төсвийн байнгын хороонд уламжлах нь зүйтэй гэж үзлээ. Үүний дараа Байнгын хорооны хуралдаанаар дотоод зохион байгуулалтын буюу Байнгын хороо иргэд, олон нийтээс ирүүлсэн өргөдөл, гомдлыг хэрхэн авч үзэж, хэлэлцэн шийдвэрлэж байх тухай дотоод дүрмийг төслийг хэлэлцэн, холбогдох зохион байгуулалтын ажлуудыг хийхээр тогтлоо гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": 75899,
    "url": "https://www.parliament.mn/nn/75899/",
    "title": "ТББХ: Улсын Их Хурлын даргыг хүсэлтийнх нь дагуу үүрэгт ажлаас нь чөлөөлөхийг дэмжив",
    "date": "2025-10-16",
    "category": "Байнгын хороо",
    "content": "Улсын Их Хурлын Төрийн байгуулалтын байнгын хорооны өнөөдрийн (2025.10.16) хуралдаан 16 цаг 59 минутад Улсын Их Хурлын 22 гишүүн хүрэлцэн ирснээр 68.8 хувийн ирцтэй эхэлж, Монгол Улсын Их Хурлын даргын үүрэгт ажлаасаа өөрийн хүсэлтээр чөлөөлөгдөх хүсэлтийг хэлэлцэн шийдвэрлэлээ. Монгол Улсын Их Хурлын даргын үүрэгт ажлаасаа өөрийн хүсэлтээр чөлөөлөгдөх хүсэлтээ Д. Амарбаясгалан дарга хуралдаанд танилцуулав. Тэрбээр, Монгол Улсын Их Хурлын даргын үүрэгт ажлаас өөрийн хүсэлтээр чөлөөлөгдөх хүсэлт гаргаснаа дурдаад “Энэ хүсэлтээ сая Улсын Их Хурлын даргын дэргэдэх Зөвлөлд танилцуулж, өнөөдөр Төрийн байгуулалтын байнгын хороо болон чуулганы нэгдсэн хуралдаанаар хэлэлцүүлэх тов, дараалалд оруулсан” хэмээлээ. Монгол Улсын Их Хурлын 2024 оны ээлжит сонгуулийн үр дүнгээр Говь-Алтай, Завхан, Увс, Ховд аймгийн иргэдийн итгэл, дэмжлэгийг авч Улсын Их Хурлын гишүүнээр сонгогдсон болохоо хүсэлтийнхээ эхэнд Д. Амарбаясгалан дарга дурдав. Улмаар Монгол Улсын Их Хурлын тухай хуулийн 10, 11 дүгээр зүйлд заасны дагуу сонгуулийн үр дүнгээр 64 ба түүнээс дээш суудал авсан МАН-аас нэр дэвшүүлснээр 2024 оны 7 дугаар сарын 02-ны өдрөөс эхлэн Монгол Улсын Их Хурлын даргаар сонгогдон ажиллаж байгаа юм. Тэрбээр “Өнөөдрийн улс төрд үүссэн хямралын шинжтэй үйл явдлууд нь МАН-ын даргын сонгуульд надад ялагдсан нөхдийн маань ялагдлаа хүлээн зөвшөөрөөгүй үйлдлээс эхлэлтэй ч өдгөө Монгол Улсын парламентын ардчилал болон төрийн засаглалыг эрсдэлд орууллаа. Цаашилбал ард түмний төрд итгэх итгэл, дэмжлэгийг сулруулж, нийгмийг талцал, хуваагдалд хүргэн, үндэсний аюулгүй байдалд сөргөөр нөлөөлж болзошгүй байна. Мөн сонгуульд өрсөлдөөд ялагдсан нөхдийн маань эрх мэдлийн төлөө тэмцэлдэх улайрал нь гүйцэтгэх засаглалын дүрэмгүй, хуульгүй, дураар авирлалт болж, төрийн эрх барих дээд байгууллага болон хууль, хяналтын байгууллагуудад Үндсэн хуулийг зөрчин нөлөөлж байна. Улмаар үндэслэлгүй гүтгэлгийг зохион байгуулалттайгаар бүхий л сувгаар түгээн, миний нэр төрийг гутаан доромжилж байгаа нь туйлын харамсалтай байна. Иймд миний бие нэр төрөө бүрэн сэргээх, парламентын ардчилал, эрх чөлөө, засаглалаа хамгаалж, шударга ёсыг тогтоохын төлөө Монгол Улсын Их Хурлын даргын үүрэгт ажлаас өөрийн саналаар чөлөөлөгдөх хүсэлтээ Монгол Улсын Их Хурлын тухай хуулийн 12 дугаар зүйлийн 12.2.1 дэх заалтад заасны дагуу гаргаж байна” хэмээсэн. Үргэлжлүүлэн тэрбээр Монгол Улсын Их Хурлын даргын үүрэгт ажлаасаа өөрийн хүсэлтээр чөлөөлөгдөх хүсэлтээ гарган, шийдвэрлүүлж байгаагаа тодотгоод “Монгол Улсын Их Хурлын чуулганы нэгдсэн хуралдаан өнөөдөр 10.00 цагаас хойш хуралдахаар товлосон ч ирц бүрдэхгүй, хэлэлцэх асуудлууд хүлээгдэж байна. Мөн миний хүсэлттэй холбоотой асуулт, саналыг чуулганы нэгдсэн хуралдаанаар хэлэлцэх тул Байнгын хорооны хуралдаанаар уг асуудлыг асуулт, саналгүйгээр шуурхай хэлэлцэн, шийдвэрлэж өгнө үү” хэмээн горимын санал гаргасан. Байнгын хорооны хуралдаанд оролцсон Улсын Их Хурлын 23 гишүүний олонх буюу 73.9 хувь нь горимын саналыг дэмжлээ. Иймд Монгол Улсын Их Хурлын дарга Дашзэгвийн Амарбаясгаланг өөрийнх нь хүсэлтээр үүрэгт ажлаас нь чөлөөлөх саналыг дэмжих эсэхээр санал хураалт явуулав. Байнгын хорооны хуралдаанд оролцсон Улсын Их Хурлын 23 гишүүн санал нэгтэйгээр дэмжсэн тул Төрийн байгуулалтын байнгын хорооны дарга Д. Сандаг-Очир холбогдох Улсын Их Хурлын тогтоолын төслийг хуралдаанд танилцууллаа. Төсөлд, Улсын Их Хурлын гишүүн Дашзэгвийн Амарбаясгаланг Монгол Улсын Их Хурлын даргын үүрэгт ажлаас чөлөөлөхөөр, Монгол Улсын Их Хурлын даргыг шинээр сонгох хүртэл хугацаанд Монгол Улсын Их Хурлын дэд дарга Х. Булгантуяа Монгол Улсын Их Хурлын даргын үүргийг хэрэгжүүлж байхаар тусгажээ. Улсын Их Хурлын тогтоолын төсөлтэй холбогдуулж асуух асуух, үг хэлэх шаардлагагүй хэмээн гишүүд үзсэн тул Төрийн байгуулалтын байнгын хорооны холбогдох санал, дүгнэлтийг чуулганы нэгдсэн хуралдаанд танилцуулахаар боллоо гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": 75897,
    "url": "https://www.parliament.mn/nn/75897/",
    "title": "ХЗБХ: Үндсэн хуулийн цэцэд хүсэлт гаргах саналыг дэмжив",
    "date": "2025-10-16",
    "category": "Байнгын хороо",
    "content": "Улсын Их Хурлын Хууль зүйн байнгын хорооны өнөөдрийн (2025.10.16) хуралдаан 14 цаг 53 минутад гишүүдийн 52 хувийн ирцтэй эхэлж, хоёр асуудал хэлэлцэв. Улсын Их Хурлын гишүүн С. Ганбаатарын гаргасан Үндсэн хуулийн цэцэд хүсэлт гаргах тухай саналыг хэлэлцүүлгийг үргэлжлүүллээ. Тус асуудалтай холбогдуулан Улсын Их Хурлын гишүүн Х. Баасанжаргал Монгол Улсын Их Хурлын тухай хууль Монгол Улсын Үндсэн хуультай зөрчилдөж байгаа тохиолдолд асуудлыг Үндсэн хуулийн цэцэд хандахгүйгээр Улсын Их Хурал шийдвэрлэх боломжтой хэмээн үзэж буйгаа тайлбарлаад санал хүргүүлж буй шалтгааныг лавлав. Улсын Их Хурал Үндсэн хуулийн агуулгыг тайлбарлахгүй учраас мэргэжлийн түвшинд асуудлыг шийдвэрлүүлэх нь зүйтэй гэдэг хариултыг Байнгын хорооны дарга Д. Цогтбаатар өгөв. Түүнчлэн Хууль зүйн байнгын хорооны 2025 оны 10 дугаар сарын 15-ны өдрийн хуралдаанаар уг асуудлыг хэлэлцэх үеэр судлах шаардлагатай хэмээх үндэслэлээр хойшлуулсан хэдий С. Ганбаатар гишүүний зүгээс саналаа хуулийн хугацаанд шийдвэрлүүлэх хүсэлт ирүүлсний дагуу өнөөдрийн хуралдаанаар шийдвэрлэж буйг тайлбарласан. Ийнхүү Үндсэн хуулийн цэцэд хүсэлт гаргах тухай саналын талаар Хууль зүйн байнгын хорооны гишүүд хэлэлцээд, холбогдох санал хураалтыг явууллаа. Монгол Улсын Их Хурлын тухай хуулийн 45 дугаар зүйлийн 45.2.2 дахь заалт Монгол Улсын Үндсэн хуулийн Хорин есдүгээр зүйлийн 2 дахь заалтын “…Улсын Их Хурлын гишүүний халдашгүй байдлыг хуулиар хамгаална…” гэж заасныг зөрчсөн эсэх талаар Улсын Их Хурлаас Үндсэн хуулийн цэцэд хүсэлт гаргах саналыг дэмжих эсэхээр санал хураалт явуулахад хуралдаанд оролцсон Улсын Их Хурлын 13 гишүүний олонх буюу 53.8 хувийн саналаар дэмжив. Түүнчлэн Монгол Улсын Их Хурлын тухай хуулийн 45 дугаар зүйлийн 45.2.2 дахь заалт Монгол Улсын Үндсэн хуулийн Хорин есдүгээр зүйлийн 3 дахь заалтын “…Улсын Их Хурлын гишүүн бүрэн эрхээ хэрэгжүүлэхдээ өргөсөн тангаргаасаа няцаж, Үндсэн хууль зөрчсөн бол түүнийг Улсын Их Хурлын гишүүнээс эгүүлэн татах үндэслэл болно. Улсын Их Хурлын гишүүн гэмт хэрэгт холбогдсон тухай асуудлыг Улсын Их Хурлын чуулганаар хэлэлцэж бүрэн эрхийг нь түдгэлзүүлэх эсэхийг шийдвэрлэнэ. Уул гишүүн гэмт хэрэг үйлдсэн гэж шүүх тогтоовол Улсын Их Хурал түүнийг гишүүнээс нь эгүүлэн татна” гэж заасныг зөрчсөн эсэх талаар Улсын Их Хурлаас Үндсэн хуулийн цэцэд хүсэлт гаргах саналыг гишүүдийн олонх дэмжсэн. Монгол Улсын Их Хурлын тухай хуулийн 45 дугаар зүйлийн 45.2.3 дахь заалт Монгол Улсын Үндсэн хуулийн Хорин есдүгээр зүйлийн 2 дахь заалтын “…Улсын Их Хурлын гишүүний халдашгүй байдлыг хуулиар хамгаална…” гэж заасныг зөрчсөн эсэх талаар Улсын Их Хурлаас Үндсэн хуулийн цэцэд хүсэлт гаргахыг санал хураалтад оролцсон гишүүдийн олонх дэмжлээ. Монгол Улсын Их Хурлын тухай хуулийн 45 дугаар зүйлийн 45.2.3 дахь заалт Монгол Улсын Үндсэн хуулийн Хорин есдүгээр зүйлийн 3 дахь заалтыг зөрчсөн эсэх талаар талаар Улсын Их Хурлаас Үндсэн хуулийн цэцэд хүсэлт гаргах саналыг гишүүдийн 53.8 хувь нь дэмжсэн. Ийнхүү энэ талаарх Хууль зүйн байнгын хорооны санал, дүгнэлтийг чуулганы нэгдсэн хуралдаанд танилцуулахаар боллоо. Энэ өдрийн хуралдаанаар “Ажлын хэсгийн бүрэлдэхүүнд нэмэлт оруулах тухай” Байнгын хорооны тогтоолын төслийг хэлэлцэв. Төслийн талаар Байнгын хорооны дарга Д. Цогтбаатар хуралдаанд танилцуулсан. Хууль зүйн байнгын хорооны 2025 оны 10 дугаар сарын 15-ны өдрийн хуралдаанаар Шүүхийн ерөнхий зөвлөлийн шүүгч бус гишүүнийг сонгон шалгаруулах ажлын хэсгийг байгуулах үеэр Засгийн газар болон Улсын Их Хурал дахь цөөнхийн бүлгээс санал болгосон төлөөллийг хуралдаанд оролцсон гишүүдийн олонх дэмжээгүй юм. Иймд тухайн байгууллага ажлын хоёр өдрийн дотор өөр хүний нэрийг ажлын хэсэгт оруулахаар Байнгын хороонд ирүүлэх зохицуулалттай байдаг аж. Энэ дагуу 2025 оны 10 дугаар сарын 16-ны өдөр дээрх байгууллагуудаас ажлын хэсэгт орох төлөөллийн нэрсийг Байнгын хороонд ирүүлсэн болохыг Д. Цогтбаатар дарга танилцуулсан. Байнгын хорооны тогтоолын төсөлтэй холбогдуулан Улсын Их Хурлын гишүүн Б. Номинчимэг, П. Сайнзориг нар асуулт асууж, Байнгын хорооны даргаас хариулт, тайлбар авч, хэлэлцэж буй асуудалтай холбогдуулан үг хэлсэн. Гишүүд, нэр дэвшүүлэх, сонгон шалгаруулах ажлын хэсгийг байгуулах журмыг дахин нягталж, холбогдох хуулиас давсан зарим зохицуулалтыг өөрчилж, оновчтой болгох шаардлагатай гэдэг санал хэлж байв. Ийн гишүүд асуулт, асууж, үг хэлсний дараа Улсын Их Хурал дахь дахь цөөнхийн бүлгээс санал болгосон Улсын Их Хурал дахь АН-ын бүлгийн зөвлөх Х. Номингэрэлийг Шүүхийн ерөнхий зөвлөлийн шүүгч бус гишүүнийг сонгон шалгаруулах ажлын хэсгийн бүрэлдэхүүнд оруулахыг дэмжих эсэхээр санал хураалт явууллаа. Байнгын хорооны хуралдаанд оролцсон гишүүдийн олонх буюу 53.8 хувийн саналаар дэмжив. Үргэлжлүүлэн Засгийн газраас Шүүхийн ерөнхий зөвлөлийн шүүгч бус гишүүнийг сонгон шалгаруулах ажлын хэсгийн бүрэлдэхүүнд оруулахаар санал болгож буй Засгийн газрын Хэрэг эрхлэх газрын Захиргаа, зохион байгуулалтын газрын дарга Н. Мөнхбатыг дэмжих эсэхээр санал хураав. Санал хураалтад оролцсон Улсын Их Хурлын 13 гишүүний 7 нь дэмжээгүй тул холбогдох байгууллагад буцааж, хоёр хоногийн дотор саналаа шинэчилж ирүүлэхийг Д. Цогтбаатар дарга хэллээ. Иймд “Ажлын хэсгийн бүрэлдэхүүнд нэмэлт оруулах тухай” Байнгын хорооны тогтоолын төслийг дараагийн хуралдаанаар хэлэлцэн шийдвэрлэхээр тогтож, энэ өдрийн хуралдааныг өндөрлүүллээ хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75896,
    "url": "https://www.parliament.mn/nn/75896/",
    "title": "ТББХ: Монгол Улсын Ерөнхий сайдыг огцруулах саналыг хэлэлцэн шийдвэрлэлээ",
    "date": "2025-10-16",
    "category": "Байнгын хороо",
    "content": "Улсын Их Хурлын Төрийн байгуулалтын байнгын хорооны өнөөдрийн (2025.10.16) хуралдаан 09 цаг 31 минутад 19 гишүүн хүрэлцэн ирснээр 59.4 хувийн ирцтэйгээр эхэлж, Монгол Улсын Ерөнхий сайдыг огцруулах саналыг үргэлжлүүлэн хэлэлцэв. Байнгын хорооны 2025 оны 10 дугаар сарын 10-ны өдрийн хуралдаанаар тус асуудлыг хэлэлцэж Монгол Улсын Ерөнхий сайдыг огцруулах тухай саналыг Улсын Их Хурлын гишүүн П. Сайнзориг танилцуулан, хуралдаанд оролцсон гишүүд Монгол Улсын Ерөнхий сайд болон Улсын Их Хурлын гишүүн П. Сайнзоригоос асуулт асууж, хариулт авсны дараа үг хэлж эхлэх үеэр Байнгын хорооны дарга хуралдааныг хойшлуулах шийдвэр гаргасан юм. Өнөөдрийн хуралдаанаар Монгол Улсын Ерөнхий сайдыг огцруулах саналыг үргэлжлүүлэн хэлэлцэж, гишүүд дээрх саналтай холбогдуулан үг хэлж, байр сууриа илэрхийллээ. Монгол Улс парламентын засаглалтай болсон 35 жилийн хугацаанд нэг Засгийн газрын ажиллах дундаж хугацаа 1.8 жил байсныг, харин Ерөнхий сайд Л. Оюун-Эрдэнийн Засгийн газар хамгийн тогтвортой ажилласан бөгөөд ийнхүү төрийн тогтвортой байдлыг хангахад парламентын дэмжлэг чухал байсныг Б. Жавхлан гишүүн хэллээ. Улсын Их Хурлын гишүүн Б. Хэрлэн хэлэлцэж буй саналыг дэмжихгүй байгаагаа илэрхийлэн, бүх шатандаа хууль дээдлэх зарчмыг хэрэгжүүлэх шаардлагын талаар байр сууриа илэрхийлсэн бол Улсын Их Хурлын гишүүн С. Бямбацогт “Улсын Их Хурлын гишүүн бол ард түмний элч мөн бөгөөд нийт иргэн, улсын ашиг сонирхлыг эрхэмлэн баримтална” хэмээн заасан Монгол Улсын Үндсэн хуулийн Хорин гуравдугаар зүйлийн 1 дэх хэсгийг эшилж, төсөв батлах, өвөлжилтийн бэлтгэл хангах тэргүүтэй хийх ажил их байгааг сануулж, нийтээрээ хууль дээдлэх зарчмыг баримтлахыг хүсэв. Улсын Их Хурлын гишүүн М. Энхцэцэг, төлөөллийн чадавхаа бэхжүүлсэн ардчилсан парламентын засаглалтай улс орны үнэ цэний талаар үг хэлээд, баримт нотолгоогүйгээр нэгнээ гүтгэж, хууль дээдлэх зарчмыг алдагдуулан, эмх замбараагүй байдал үүсгээд байгаа хариуцлагыг хүлээлгэх үүднээс хэлэлцэж буй саналыг дэмжиж байна гэлээ. Улсын Их Хурлын гишүүн М. Мандхай, Э. Болормаа нар эрх мэдлийн хяналт тэнцлийг алдагдуулсан нөхцөл үүсээд байгаагаас үүдэн иргэдийн амьдралд хүндрэх эрсдэл бий гэдгийг сануулаад, төрийн тогтвортой байдлыг хангах үүднээс хэлэлцэж буй саналыг дэмжиж буйгаа илэрхийлэв. Улсын Их Хурлын гишүүн Д. Батлут Монгол Улсын Ерөнхий сайдыг огцруулах тухай саналыг дэмжихгүй байгаагаа илэрхийлж, үг хэлсэн. Ийнхүү гишүүд үг хэлж, байр сууриа илэрхийлсний дараа санал хураалт явууллаа. Төрийн байгуулалтын байнгын хорооны энэ өдрийн хуралдаанд оролцсон Улсын Их Хурлын 22 гишүүний 19 нь Монгол Улсын Ерөнхий сайд Гомбожавын Занданшатарыг огцруулахыг дэмжсэнгүй. Иймд энэ талаарх Байнгын хорооны санал, дүгнэлтийг чуулганы нэгдсэн хуралдаанд танилцуулахаар тогтов хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75892-1",
    "url": "https://www.parliament.mn/nn/75892/",
    "title": "ХЗБХ: Шүүхийн ерөнхий зөвлөлийн шүүгч бус гишүүнийг сонгон шалгаруулах ажлын хэсгийг байгууллаа",
    "date": "2025-10-15",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Хууль зүйн байнгын хорооны өнөөдрийн (2025.10.15) хуралдаан 11 цаг 33 минутад гишүүдийн 52 хувийн ирцтэй эхэлж, гурван асуудал хэлэлцэхээр танилцууллаа. Үндсэн хуулийн цэцийн 2025 оны 07 дугаар дүгнэлтийг хүлээн зөвшөөрсөнтэй холбогдуулан боловсруулсан Эрүүгийн хэрэг хянан шийдвэрлэх тухай хуульд өөрчлөлт оруулах тухай хуулийн төслийн анхны хэлэлцүүлгийг хуралдааны эхэнд явуулахаар товлосон байсан ч Улсын Их Хурлын гишүүн, ажлын хэсгийн ахлагч Н. Алтанхуяг, Улсын Их Хурлын гишүүн, тус ажлын хэсгийн гишүүн Г. Уянгахишиг нарын гаргасан саналаар төслийн анхны хэлэлцүүлгийг хоёр долоо хоногоор хойшлуулахаар санал хураалт явууллаа. Шүүгдэгчид цагдан хорих, таслан сэргийлэх арга хэмжээ авахтай холбоотой зохицуулалтыг Үндсэн хуульд нийцүүлэн шийдвэрлэх хүрээнд тус ажлын хэсгээс холбогдох байгууллагуудаас санал авсан байна. Үүний дараа хоёр удаа хуралдсан ч холбогдох байгууллагуудаас дахин санал авах шаардлагатай хэмээн үзсэн тул төслийн анхны хэлэлцүүлгийг хоёр долоо хоногоор хойшлуулах саналыг гаргасан юм. Байнгын хорооны хуралдаанд оролцсон Улсын Их Хурлын гишүүдийн олонх буюу 15 гишүүний 80 хувь нь дэмжиж, Эрүүгийн хэрэг хянан шийдвэрлэх тухай хуульд өөрчлөлт оруулах тухай хуулийн төслийн анхны хэлэлцүүлгийг хоёр долоо хоногоор хойшлуулахаар боллоо. Дараа нь Үндсэн хуулийн цэцэд хүсэлт гаргах тухай саналыг хэлэлцэж, энэ талаараа Улсын Их Хурлын гишүүн С. Ганбаатар танилцуулав. Монгол Улсын Их Хурлын чуулганы хуралдааны дэгийн тухай хуулийн “Цэцэд хүсэлт гаргах” зохицуулалт бүхий 88 дугаар зүйлийг үндэслэн тус хүсэлтийг гаргаж буйгаа гишүүн дурдаад Улсын Их Хурлын гишүүн гэмт хэрэгт холбогдсон тухай асуудлыг Улсын Их Хурлын чуулганаар хэлэлцэж, бүрэн эрхийг нь түдгэлзүүлэх эсэхийг шийдвэрлэх, эгүүлэн татахтай холбоотой асуудлаар гаргаж буй санал хэмээн тодотгосон. Улсын Их Хурлын гишүүний ард түмнийг төлөөлөх бүрэн эрхээ саадгүй хэрэгжүүлэх нөхцөлийг бүрдүүлэх зорилгоор Улсын Их Хурлын гишүүнийг эгүүлэн татах зохицуулалтыг Үндсэн хуульд тусгасан хэмээлээ. Монгол Улсын Үндсэн хуулийн Хорин есдүгээр зүйлийн 3 дахь хэсэгт “Улсын Их Хурлын гишүүн бүрэн эрхээ хэрэгжүүлэхдээ өргөсөн тангаргаасаа няцаж Үндсэн хууль зөрчсөн бол түүнийг Улсын Их Хурлын гишүүнээс эгүүлэн татах үндэслэл болно. Улсын Их Хурлын гишүүн гэмт хэрэгт холбогдсон тухай асуудлыг Улсын Их Хурлын чуулганаар хэлэлцэж, бүрэн эрхийг нь түдгэлзүүлэх эсэхийг шийдвэрлэнэ. Уул гишүүн гэмт хэрэг үйлдсэн гэж шүүх тогтоовол Улсын Их Хурал түүнийг гишүүнээс нь эгүүлэн татна” хэмээн заасан байдаг. Үндсэн хуулийн онол, зорилгын хүрээнд авч үзэхэд тус зохицуулалт нь нэгдүгээрт, гишүүн өргөсөн тангаргаасаа няцсан үйлдэл, эс үйлдэхүй гаргасан бол, хоёрдугаарт, Улсын Их Хурлын гишүүн болсноос хойш гэмт хэрэгт холбогдохтой холбоотой асуудлыг зохицуулах үндсэн зорилготой хэмээн үзэж буйгаа онцолсон. Өөрөөр хэлбэл, парламентын гишүүн хийсэн үйлдлийнхээ төлөө бусдын адил шууд халдлагад өртөхгүй буюу хариуцлага хүлээхгүй гэсэн энэхүү хамгаалалтыг хуульчилж, гэмт хэрэгт холбогдох асуудлыг өргөсөн тангарагтай нь холбон хуульчилсан байтал Монгол Улсын Их Хурлын тухай хуулийн 45 дугаар зүйлийн 45.2.2, 46.2.3 дахь заалтууд нь Монгол Улсын Үндсэн хууль дахь Улсын Их Хурлын гишүүний бүрэн эрх, халдашгүй байдлыг илтэд дордуулж, зөрчиж байна гэж үзжээ. Монгол Улсын Их Хурлын тухай хуулийн 45 дугаар зүйлийн 45.2.2-т “…гишүүнд холбогдуулан эрүүгийн хэрэг үүсгэсэн бөгөөд түүнийг албадан саатуулах, баривчлах, цагдан хорих зайлшгүй шаардлагатай гэж үзэн Улсын ерөнхий прокурор бүрэн эрхийг нь түдгэлзүүлэх тухай саналыг Улсын Их Хуралд оруулсан…” гэсэн заалтад дүн шинжилгээ хийж үзэхэд гишүүнд холбогдуулан эрүүгийн хэрэг үүсгэсэн гэсэн нь Монгол Улсын Үндсэн хуулийн Хорин есдүгээр зүйлийн 3 дахь хэсэгт заасан өргөсөн тангаргаа зөрчсөн, эсхүл Улсын Их Хурлын гишүүн болсноос хойших цаг хугацаатай холбоотой эрүүгийн хэрэг үүсгэсэн асуудал биш, тухайн гишүүний амьдралын бүх цаг үе дэх үйлдэл, эс үйлдэхүйтэй нь холбогдуулан хэрэг үүсгэж болохоор байна хэмээн тайлбарлав. Улмаар гишүүнийг албадан саатуулах, цагдан хорих, баривчлах асуудлыг Улсын ерөнхий прокурор шууд Улсын Их Хуралд оруулахаар хуульчилсан байгаа нь Монгол Улсын Үндсэн хуулийн Хорин есдүгээр зүйлийн 3 дахь хэсгийг зөрчсөн, Улсын Их Хурлын гишүүний ард түмнийг төлөөлөх үндсэн үүрэгт саад болсон зохицуулалт гэж үзэж байгаа аж. Монгол Улсын Их Хурлын тухай хуулийн 45 дугаар зүйлийн 45.2.2, 45.2.3 дахь заалт нь Монгол Улсын Үндсэн хуулийн Хорин есдүгээр зүйлийн 2, 3 дахь хэсгийг зөрчиж буй эсэхийг Үндсэн хуулийн цэцээр шийдвэрлүүлэхээр хүсэлт гаргаснаа танилцууллаа. Улсын Их Хурлын гишүүн С. Ганбаатарын танилцуулгатай холбогдуулан Улсын Их Хурлын гишүүн Ц. Сандаг-Очир, Н. Алтанхуяг, Б. Энхбаяр, Д. Ганбат, Д. Цогтбаатар нар асуулт асууж, хариулт, тайлбар авав. Байнгын хорооны дарга “Асуудлыг ул суурьтай хэлэлцэх нь зүйтэй. Үүний тулд гишүүд нэгдсэн ойлголттой болохоор холбогдох судалгааг хийж, баримтуудтай танилцах шаардлагатай байна. Улсын Их Хурлын гишүүний халдашгүй байдал гэдэг нь үгээ чөлөөтэй хэлэх боломжийг бүрдүүлэх л асуудал. Ер нь бол Улсын Их Хурлын сонгуульд оролцохын тулд тал бүрээс баримт, тодорхойлолт авч, гэмт хэрэгт холбогдож байгаагүй гэдгээ баталгаажуулж байж нэр дэвшдэг. Өөрөөр хэлбэл, гэмт хэрэгт холбогдсон хүн Улсын Их Хуралд нэр дэвших боломжгүй, холбогдох эрх зүйн орчны хүрээнд Улсын Их Хурлын гишүүний тангараг өргөж буй хүн гэмт хэрэгт холбогдсон байж таарахгүй. Хуулиудын нийлбэр үйлчлэл, холбогдох эрх зүйн зохицуулалтуудыг нэгтгээд харах юм бол гэмт хэрэгт холбогдоогүй хүн Улсын Их Хурлын гишүүн болно гэсэн тайлбар гарахаар байгаа юм” гэлээ. Иймд сайтар судалж, шаардлагатай бол ажлын хэсэг байгуулах, судалгааны хүрээлэнгүүд, холбогдох байгууллагуудаас санал, үндэслэл, тайлбарыг авч, тал бүрээс нь нягталсны дараа үргэлжлүүлэн хэлэлцэх нь зүйтэй хэмээгээд Хууль зүйн байнгын хорооны дарга Д. Цогтбаатар Үндсэн хуулийн цэцэд хүсэлт гаргах тухай саналын хэлэлцүүлгийг хойшлуулахаар шийдвэрлэв. Энэ өдрийн хуралдааны төгсгөлд “Шүүхийн ерөнхий зөвлөлийн шүүгч бус гишүүнийг сонгон шалгаруулах ажлын хэсгийн бүрэлдэхүүнийг батлах тухай” Байнгын хорооны тогтоолын төслийг хэлэлцэн баталлаа. Төслийн талаар Д. Цогтбаатар дарга танилцуулсан. Монгол Улсын шүүхийн тухай хуулийн 77 дугаар зүйлийн 77.2-т “Ажлын хэсэг нь Улсын Их Хурал дахь олонх, цөөнх, Ерөнхийлөгч, Засгийн газар, Хүний эрхийн Үндэсний Комисс, Монголын Хуульчдын холбоо, Монголын Өмгөөлөгчдийн холбоо, хууль зүйн сургалт, судалгааны байгууллага, хууль зүйн их, дээд сургуулийн санал болгосон төлөөллөөс бүрдсэн 11 гишүүний бүрэлдэхүүнтэй байх бөгөөд ажлын хэсгийг Улсын Их Хурлын даргын захирамжаар томилсон Улсын Их Хурлын гишүүн ахална” гэсэн заасан байдаг байна. Холбогдох бусад хууль, журмын хүрээнд боловсруулсан тус төслийн танилцуулгатай холбогдуулан Улсын Их Хурлын гишүүн П. Сайнзориг, Б. Энхбаяр, Д. Ганбат нар асуулт асууж, төсөлтэй холбогдуулан үг хэлэв. Дараа нь холбогдох байгууллагуудаас ирүүлсэн санал нэг бүрийг дэмжих эсэхээр санал хураалт явуулсан."
  },
  {
    "id": "75892-2",
    "url": "https://www.parliament.mn/nn/75892/",
    "title": "ХЗБХ: Шүүхийн ерөнхий зөвлөлийн шүүгч бус гишүүнийг сонгон шалгаруулах ажлын хэсгийг байгууллаа",
    "date": "2025-10-15",
    "category": "Байнгын хороо",
    "part": 2,
    "totalParts": 2,
    "content": "Шүүхийн ерөнхий зөвлөлийн шүүгч бус гишүүнийг сонгон шалгаруулах ажлын хэсгийн бүрэлдэхүүнд Монголын Өмгөөлөгчдийн холбооноос санал болгосон тус холбооны ерөнхийлөгч Л. Данзанноровыг оруулахыг хуралдаанд оролцсон гишүүдийн 87.5 хувь нь, Монгол Улсын Ерөнхийлөгчийн Тамгын газраас санал болгосон Ерөнхийлөгчийн Тамгын газрын Хуулийн бодлогын газрын дарга Ж. Мөнхболдыг оруулахыг гишүүдийн 87.5 хувь нь, Улсын Их Хурал дахь олонхын бүлгээс санал болгосны дагуу Улсын Их Хурал дахь МАН-ын бүлгийн ажлын албаны Хуулийн бодлогын хэлтсийн ахлах зөвлөх Г. Оргилболдыг оруулахыг гишүүдийн 81.3 хувь нь, Монгол Улсын Хүний эрхийн Үндэсний Комиссоос санал болгосны дагуу тус Комиссын гишүүн С. Дондовыг оруулахыг гишүүдийн олонх буюу 87.5 хувь нь дэмжсэн. Дараа нь Улсын Их Хурал дахь цөөнхийн бүлгээс ажлын хэсгийн бүрэлдэхүүнд Улсын Их Хурал дахь АН-ын бүлгийн зөвлөх Н. Ариунболдыг оруулах саналыг санал хураалтад оролцсон гишүүдийн олонх дэмжсэнгүй. Иймд Улсын Их Хурал дахь АН-ын бүлэг хоёр хоногийн дотор холбогдох саналаа шинэчилж ирүүлэхийг Байнгын хорооны дарга хэллээ. Монголын хуульчдын холбооноос санал болгосон Монголын хуульчдын холбооны зөвлөлийн гишүүн М. Мөнхбатыг ажлын хэсгийн бүрэлдэхүүнд оруулахыг хуралдаанд оролцсон гишүүдийн 68.8 хувь нь, Шүүхийн сургалт судалгаа мэдээллийн академиас санал болгосон Шүүхийн сургалт, судалгаа, мэдээллийн академийн Эрдэмтэн нарийн бичгийн дарга Б. Дөлгөөнийг мөн ажлын хэсгийн бүрэлдэхүүнд оруулахыг гишүүдийн 75 хувь нь дэмжив. Засгийн газраас тус ажлын хэсгийн бүрэлдэхүүнд Засгийн газрын Хэрэг эрхлэх газрын Хууль эрх зүйн газрын дарга Ч. Эрдэнэчимэгийг оруулахаар санал ирүүлсэн бөгөөд уг саналаар санал хураалт явуулахад Хууль зүйн байнгын хуралдаанд оролцсон гишүүдийн олонх дэмжээгүй. Иймд хоёр хоногийн дотор холбогдох саналыг шинэчилж ирүүлэхийг Д. Цогтбаатар дарга хэллээ. Дараа нь хуралдаанд оролцсон гишүүдийн 81 хувь нь төрийн бус өмчийн хууль зүйн сургуулиас санал болгосон Шихихутаг их сургуулийн Судалгааны хүрээлэнгийн захирал Б. Нармандахыг ажлын хэсгийн бүрэлдэхүүнд оруулахыг, 87 хувь нь Монгол Улсын их сургуулийн Хууль зүйн сургуулиас санал болгосон Монгол Улсын их сургуулийн Хууль зүйн сургуулийн захирал Б. Амарсанааг ажлын хэсгийн бүрэлдэхүүнд оруулахыг дэмжсэн. Ийнхүү ажлын хэсгийн бүрэлдэхүүний талаар холбогдох байгууллагуудаас ирүүлсэн санал тус бүрээр санал хураалт явуулан шийдвэрлээд “Шүүхийн ерөнхий зөвлөлийн шүүгч бус гишүүнийг сонгон шалгаруулах ажлын хэсгийн бүрэлдэхүүнийг батлах тухай” Байнгын хорооны тогтоолын төслийг батлах санал хураалт явуулсан. Хууль зүйн байнгын хорооны энэ өдрийн хуралдаанд оролцсон гишүүдийн 64.7 хувь нь дэмжиж баталснаар хуралдаан өндөрлөлөө гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": "75878-1",
    "url": "https://www.parliament.mn/nn/75878/",
    "title": "ХХНББХ: Улсын Их Хурлын гишүүдээс Боловсролын сайдад хандаж тавьсан асуулгуудын хариуг хэлэлцэв",
    "date": "2025-10-14",
    "category": "Байнгын хороо",
    "part": 1,
    "totalParts": 2,
    "content": "Монгол Улсын Их Хурлын Хүний хөгжил, нийгмийн бодлогын байнгын хорооны өнөөдөр (2025.10.14)-ийн хуралдаанаар Улсын Их Хурлын гишүүн Д.Үүрийнтуяа, С. Эрдэнэболд нараас Боловсролын сайдад хандаж тавьсан асуулгуудын хариуг хэлэлцлээ. Байнгын хорооны хуралдааныг Улсын Их Хурлын гишүүн Л. Энхнасан даргалан явуулсан бөгөөд багш, эмч нарын цалин хөлс, ахмадын тэтгэврийг нэмэгдүүлэхэд тодорхой эх үүсвэр тавих талаар Засгийн газарт чиглэл өгөх асуудал хэлэлцэх тухай Улсын Их Хурлын гишүүн С. Эрдэнэбатын тавьсан саналыг Өргөдлийн болон Төсвийн байнгын хороод ирэх долоо хоногт хамтран хэлэлцэх тул мэргэжлийн байнгын хорооны шийдвэртэй уялдуулан авч үзэх нь зүйтэй гэлээ. Монгол Улсын Засгийн газрын 2021 оны 321 дүгээр тогтоолын хүрээнд орон нутгийн их, дээд сургуульд суралцаж буй оюутнуудад сургалтын төлбөрийн 50 хувийн хөнгөлөлт үзүүлж байсныг 2024 оны 102 дугаар тогтоолоор “амьжиргааны түвшин нь тухайн үеийн ядуурлын шугамаас доогуур өрхийн гишүүн байх” гэсэн халамжийн шалгууртай болгосон нь Монгол Улсын урт, дунд хугацааны бодлогын баримт бичгүүд, Боловсролын тухай болон Дээд боловсролын тухай хуулийн зорилго, зарчим, зохицуулалттай зөрчилдөж байна гэж Улсын Их Хурлын гишүүн Д.Үүрийнтуяа үзжээ. Иймд тэрбээр Боловсролын сайдад хандан асуулга тавьж, суралцагчийн хөнгөлөлт эдлэх боломжийг өрхийн орлогын шалгуураар хязгаарлан ялгаварлал, тэгш бус байдал үүсгэсэн, боловсролын хүртээмжийг алдагдуулсан, хөдөө, орон нутгийн их, дээд сургуулиудын өрсөлдөх чадвар, элсэлтийг бууруулж, төвлөрлийг сааруулах бус хот руу чиглэсэн шилжилт хөдөлгөөнийг дэмжсэн, бодлогын залгамж холбоог алдагдуулсан шийдвэр болсон гэх үндэслэлээр уг зөрчлийг арилгаж байгаа эсэх, мөн 2022-2024 онд орон нутгийн дээд боловсролын байгууллагад суралцсан суралцагчдад олгосон хөнгөлөлт, хамрагдсан оюутны тоо, 2025 оноос хөнгөлөлтөд хамруулаагүй суралцагчдын судалгаа, түүнд төлөвлөгдсөн санхүүжилтийг юунд зарцуулсан талаар асуулгадаа дурджээ. Дээр дурдсан 2024 оны 102 дугаар тогтоолыг Засгийн газрын 2025 оны 215 дугаар тогтоолоор хүчингүй болгож, “Дээд боловсролын cургалтын байгууллагын суралцагчид тэтгэлэг, зээл, буцалтгүй тусламж олгох, дэмжлэг үзүүлэх, зээлийг эргэн төлүүлэх жyрам”-ыг шинээр баталсныг Боловсролын сайд П. Наранбаяр асуулгын хариундаа дурдаж, тус журамд орон нутагт үйл ажиллагаа явуулж байгаа төрийн өмчит cургaлтын байгууллагын суралцагчид сургалтын төлбөрийн 50 хувийн хөнгөлөлт үзүүлэх aсуудлыг тусгасныг мэдээлэв. Түүнчлэн “Дээд бoловсpoлын тухай” xуyлийн 4.1.7-д “Сургалтын төлбөрийн хөнгөлөлт гэж дээд боловcролын cургалтын байгууллагын сyралцaгчийн сурлагын амжилт, төлбөрийн чадамжийг тооцож төлбөрөөс тодорхой хувиар чөлөөлөхийг” хэлнэ гэж тодорхойлсон талаар танилцуулав. Орон нутгийн их, дээд сургуулийн оюутнуудын сургалтын төлбөрийн хөнгөлөлтөд 2022-2024 онд нийт 11.1 тэрбум төгрөгийн санхүүжилт олгосон бөгөөд үүнд нийт 7346 оюутан хамрагджээ. 102 дугаар тогтоолын дагуу 2024 онд 1853 суралцагчид 362 тэрбум төгрөгийн хөнгөлөлт олгосон байна. Журам хэрэгжиж эхэлснээс хойш энэхүү хөнгөлөлтөд тусгайлан төсөв батлагдаж байгаагүй бөгөөд Боловсролын зээлийн сангийн хэмнэгдсэн зардлаас санхүүжүүлж байжээ. Харин 2025 онд дээрх хөнгөлөлтийг санхүүжүүлэхэд зориулан 5.0 тэрбум орчим төгрөгийн төсөв батлагджээ. Боловсролын сайдын мэдээлэлтэй холбогдуулан Улсын Их Хурлын гишүүн О. Саранчулуун шинэчлэгдэн батлагдсан журамд хөгжлийн бэрхшээлтэй суралцагчдад тулгарч буй асуудлуудыг хэрхэн тусгасан тухай, Улсын Их Хурлын гишүүн С. Зулпхар Боловсролын зээлийн сан (БЗС)-гийн зээлээр гадаад, дотоодод суралцагчид гэрээний үүргээ хэрхэн биелүүлж байгаа, биелүүлээгүй бол ямар хариуцлага тооцож буй талаар асууж хариулт авсан юм. Энэ онд хөгжлийн бэрхшээлтэй 17 иргэн БЗС-д хүсэлт ирүүлсний дөрөв нь тэнцэж, хөнгөлөлт эдэлсэн талаар Боловсролын сайд П. Наранбаяр танилцуулж, шалгуур, шаардлага хангасан хөгжлийн бэрхшээлтэй иргэдэд хяналтын тоо, хязгаарлалт тогтоохгүйгээр хөнгөлөлт олгож байгаа болон алагчлан ялгаварласан зүйл байхгүй гэдгийг хэлсэн юм. Мөн тэрбээр БЗС-гийн мэдээллийг Монголбанкны зээлийн мэдээллийн санд оруулсан болон олон мянган зээлдэгч нарт мэдээлэл хүргэх ажлыг явуулж буй тухай танилцуулаад, дотоодын их, дээд сургуульд зээлээр суралцагчдын эргэн төлөлт 97.0 хувьтай байгаа гэсэн юм. Жилд 250 орчим тэрбум төгрөгийн санхүүжилт олгож байгаагийн 33 тэрбумыг өмнө олгосон тэтгэлгийг эргэн төлөлтөөр олгох даалгавартайгаа сайд танилцуулж, энэ сарын байдлаар 10 тэрбум төгрөгийн эргэн төлөлттэй байгааг мэдээлэв. БЗС-гийн зээлдэгч сургуулиа төгсөж ирээд орон нутагт гурван жил, нийслэлд таван жил ажиллах журамтайг Боловсролын яамны мэргэжилтэн Д. Ганцэцэг танилцуулж, гэрээгээ зөрчсөн тохиолдолд авсан нийт санхүүжилтийг буцаан төлүүлэх ажиллагаа явуулдаг гэсэн тайлбар өгөв. Улсын Их Хурлын гишүүн С. Эрдэнэбат мэргэжлийн сургалт үйлдвэрлэлийн төв, политекникийн коллежид суралцагчид хөнгөлөлт, тэтгэлгээс орхигдоод байгааг онцолж, хэрэгцээ шаардлагадаа тулгуурлан хүртээмжтэй олгох, мөн багшийн нэг хүүхдийг эрэлттэй мэргэжлээр үнэ төлбөргүй суралцуулах хөтөлбөрийн хэрэгжилт хангалтгүй байгааг шүүмжилж, Боловсролын сайд болон ажлын хэсгийн гишүүдээс хариулт авсан бол Улсын Их Хурлын гишүүн Ж. Галбадрах БЗС-гийн шинэчилсэн журмын хэрэгжилт, санхүүжилтийн хэдэн хувь нь гадаадад суралцагчдад, хэдэн хувь нь дотоодын их, дээд сургуульд суралцагчдад ногдож буйг болон эргэн төлөлтийн төлөвлөгөө, түүний биелэлт, мөн багшаар суралцагчдын төлбөрийн хөнгөлөлтийн талаар асууж, хариулт авав. Энэ оны наймдугаар сарын байдлаар БЗС-д 13,3 тэрбум төгрөгийн эргэн төлөлт хийгдээд байгаагийн 2.5 тэрбум нь дотоодын хөнгөлөлттэй зээлээс, 8.4 тэрбум нь оюутны хөгжлийн дотоод зээлээс, 2.6 тэрбум нь гадаадад суралцагчдад олгосон зээлээс тус тус оржээ. Гадаадын болон дотоодын их, дээд сургуульд суралцагчдад олгож буй БЗС-гийн санхүүжилтийн харьцаа 70/30 байгааг сайд танилцуулав. Мөн Улсын Их Хурлын гишүүн С. Эрдэнэболд БЗС-гийн зээлийг нэг гэр бүлийн хүмүүс, ах дүү, хамаатан саднаараа авчихсан байгаа нь шууд эрх мэдэл, албан тушаалын байдлаа урвуулан ашигласантай хамааралтай гэдгийг онцолж, гэрээний үүргээ биелүүлээгүй хүмүүсээс тухайн санхүүжилт олгож байх үеийн ханшаар тооцож төлбөр нэхэмжлэх, гэрээний үүргээ биелүүлсэн байсан ч зээлийг урт хугацаанд заавал буцааж төлүүлдэг байх зарчмыг хэрэгжүүлэх нь зүйтэй гэсэн юм. 2025 онд шинэчилсэн дээд боловсролын санхүүжилтийн журмаар зээлийн эргэн төлөх хугацааг 10 жил байсныг 20 жил болгож уртасгасныг Боловсролын сайд мэдээлж, нэг гэр бүлийн нэгээс олон хүүхэд зээл авч болохгүй гэсэн зарчим хэрэгжүүлбэл хүний эрхийн зөрчил үүснэ гэдгийг Хүний эрхийн Үндэсний Комиссоос анхааруулсан тухай дурдсан юм."
  },
  {
    "id": "75878-2",
    "url": "https://www.parliament.mn/nn/75878/",
    "title": "ХХНББХ: Улсын Их Хурлын гишүүдээс Боловсролын сайдад хандаж тавьсан асуулгуудын хариуг хэлэлцэв",
    "date": "2025-10-14",
    "category": "Байнгын хороо",
    "part": 2,
    "totalParts": 2,
    "content": "Улсын Их Хурлын гишүүн Д.Үүрийнтуяа Засгийн газрын 2021 оны 321 дүгээр тогтоол бол Монгол Улсын Бүсчилсэн хөгжлийн бодлогыг хэрэгжүүлэх хугацаанд орон нутагт ялангуяа инженерийн боловсролыг дэмжих, цаашдаа олон мега төслүүд хэрэгжүүлэхэд боловсон хүчний бодлогыг хангах зорилгоор гаргасан, орон нутагт технологийн гурван сургууль байгуулах тухай шийдвэр гэдгийг тайлбарлаад, тогтоолын хоёрдугаар заалтаар орон нутгийн төрийн өмчийн их, дээд сургуулийн оюутны сургалтын төлбөрийг 50 хувь хөнгөлөхөөр тогтоосныг онцлов. Энэ тогтоолыг 2021-2023 онд хэрэгжүүлээд, 2024 оноос БЗС-гийн журамтай хольж хутгасан нь төрийн бодлогын уялдаа холбоогүй, залгамж чанаргүйгээс болсон зүйл гэдгийг тэрбээр дурдаж, Засгийн газрын 2024 оны 102 дугаар тогтоолоор хүчингүй болгосон дээрх шийдвэрийг сэргээх шаардлагатай гэж үзэж байгаагаа илэрхийлсэн юм. Энэ шаардлагын үүднээс өөрийнх нь тавьсан асуулгад Боловсролын сайд П. Наранбаяраас өгсөн хариултыг Улсын Их Хурлын чуулганы нэгдсэн хуралдаанаар хэлэлцүүлэх горимын санал гаргаж, санал хураалгасан боловч түүний саналыг Байнгын хорооны хуралдаанд оролцсон гишүүдийн олонх дэмжсэнгүй. Үүний дараа Улсын Их Хурлын гишүүн С. Эрдэнэболдоос мөн Боловсролын сайдад хандан тавьсан Боловсролтой монгол хүний баталгааг хангах талаарх асуулгын хариуг хэлэлцсэн юм. Монгол Улсын Үндсэн хуульд заасан боловсрол эзэмших талаарх иргэдийн эрх хэрхэн хангагдаж байгаа болон боловсролын хүртээмж, чанарыг сайжруулах, хөтөлбөрийг шинэчлэхийн тулд эрх зүйн ямар өөрчлөлт хийхээр ажиллаж байгаа, эрдэм боловсролтой монгол хүнийг төлөвшүүлэхэд чиглэсэн төсөв, санхүүгийн ямар бодлого, зарчим баримталж буй, мөн багш нарын цалин, урамшуулал, ажиллах нөхцөлийг сайжруулах хүрээнд ямар арга хэмжээ төлөвлөж буйг Улсын Их Хурлын гишүүн С. Эрдэнэболд асууж, асуулга тавьсан байна. Боловсролын сайд П. Наранбаяр төрийн бус өмчийн боловсролын сургалтын байгууллага, тэдгээрт суралцагчдын тухай тоон мэдээллүүд, өмчийн хэлбэр үл харгалзан цэцэрлэг, ерөнхий боловсролын сургууль, мэргэжлийн боловсролын сургууль, политехникийн коллежийн нэг суралцагчид олгох хувьсах зардал, түүнийг тооцох аргачлал, итгэлцүүрийн талаар дэлгэрэнгүй танилцуулж, төрийн бус өмчийн цэцэрлэг, сургуулийн суралцагчдын хувьсах зардлыг тооцох итгэлцүүрийг байршил болон төлбөрийн хэмжээнээс хамаарах байдлаар баталсныг танилцуулсан юм. Төлбөргүй болон 1.0 сая хүртэл төгрөгийн төлбөртэй бол 1.0-ээр, 1.0-5.0 сая хүртэл төгрөгийн төлбөртэй бол 0,6-гаар, 5.0-10.0 сая төгрөг хүртэл төлбөртэй бол 0.5-аар, 10.0 саяас дээш төгрөгийн төлбөртэй бол 0 буюу хувьсах зардал олгохгүй гэсэн итгэлцүүрийг хэрэглэж байгаа аж. Мөн холбогдох журамд ялгаатай хэрэгцээтэй суралцагчийг тэгш хамран сургахтай холбоотой шалгуурыг баталж, үүнийг болон үр дүнгийн үнэлгээг үндэслэн гүйцэтгэлийн үр дүнг санхүүжүүлэх хувь хэмжээний төрийн бус өмчийн ерөнхий боловсролын 189 сургуулиас 166 сургуульд хувьсах зардал олгосон байна. Мөн Засгийн газрын 2024 оны 53 дугаар тогтоолын дагуу нэг суралцагчид ногдох хувьсах зардлын бүрэлдэхүүнд хүүхэд хамгааллын зардлыг багтаан олгож байгааг сайд мэдээлэлдээ дурдав. Асуулгын хариутай холбогдуулан Улсын Их Хурлын гишүүн С. Зулпхар, С. Эрдэнэбат, Ц. Мөнхтуяа, Ж. Галбадрах, С. Эрдэнэболд нар асуулт асууж, үг хэлсэн юм. Улсын Их Хурлын гишүүд сургуулийн орчин дахь хүүхэд хамгаалал, хүүхдийн эрх, эдгээрийг хангахад зориулагдаж байгаа зардал, санхүүжилт, сургуулийн захирал, цэцэрлэгийн эрхлэгчийг сонгон шалгаруулахад гарч буй хүний эрхийн зөрчлийг арилгах, багш нарын цалин урамшууллыг нэмэх, ипотекийн зээлд хүртээмжтэй хамруулж, тогтвор суурьшлийг хангах, энэ талаар Засгийн газрын холбогдогдох сайд нар ойлголтоо нэгтгэж ажиллах, цалинг ямар шатлалаар, ямар хугацаанд нэмэгдүүлэх зэрэг олон асуудлыг хөндөж асуусан юм. Мөн англи хэлний багшийн хүрэлцээ, сурагчдын тэгш боломжийг хангах, багш нарын тав, гурван жилийн тэтгэмжийг хуулийн дагуу олгох, гүйцэтгэлийн үнэлгээний урамшууллыг өгөх, тэтгэвэрт гарсан 117 багшийн 36 сарын тэтгэмжийг олгох зэрэг тодорхой асуудлуудаар хариулт авч, бүх нийтийн боловсролыг төрөөс үнэ төлбөргүй олгох тухай, мөн нэг суралцагчид ногдох хувьсах зардлын задаргаа, бүтцийн тухай хөндөн ярьсан юм. Боловсролын сайд П. Наранбаяр Монгол Улсын ирэх жилийн төсвийн төсөлд тус салбарын хөрөнгө оруулалтыг хоёр дахин нэмэгдүүлж, 1.4 их наяд төгрөг болгохоор тусгасныг дурдаж, багш нарын үндсэн цалингийн хэмжээг 25 хувиар өсгөн, 1850 мянган төгрөг болгож, улмаар 2026 онд 2.5 сая төгрөгт хүргэхээр ажиллаж байгаагаа танилцуулсан юм. Хамгийн гол нь эх орноо нэгдүгээрт тавьдаг, ээж, ааваа энэрэн хайрладаг, гэр бүл, үндэсний уламжлалаа хүндэтгэдэг, бусдад элбэрэлтэй, аз жаргалыг ойлгодог монгол хүмүүсийг бий болгохын төлөө сургалтын хөтөлбөрийг чиглүүлж байгаагаа өгүүлж, үүнийг Улсын Их Хурлын гишүүд дэмжиж, хамтран ажиллахыг хүссэн юм. Асуулга тавьсан Улсын Их Хурлын гишүүн С. Эрдэнэболд боловсролын асуудлаар улс төржиж болохгүйг тэмдэглээд, тойргийнхоо хүүхдүүдэд хоёр жил дараалан захидал бичихэд эхний жилд хүүхэд хамгаалал, сургуулийн орчны аюулгүй байдлын асуудлыг чухалчилсан хариу ирүүлж байсан бол дараагийн удаад багшийнхаа цалин, хөлсийг нэмүүлэх асуудлыг нэгдүгээрт тавьсан байсныг танилцуулсан юм. Багш нарын 60 хувь нь зургаан жилийн хугацаанд ажлаа өөрчилж байгааг, мөн хэмжээний багш нар 1.0 сая төгрөгөөс доош цалин авч байгааг, сургалтын чанар хот, хөдөөгийн сургуулиудын хооронд 2-8 дахин ялгаатай болсныг тэрбээр дурдаж, Монгол Улсын хөгжил дэвшлийн гол дархлаа бол боловсрол гэдгийг чухалчлан сануулсан юм. Талбай дээр хүйтэн цементэн хавтан дээр картонон цаас дэвсээд сууж байгаа багш нарын 70-80 хувь нь эмэгтэйчүүд гэдгийг тэрбээр анхааруулж, багш нарын цалин хөлсийг нэмэх боломж санхүүгийн чадамж Монгол Улсад бүрэн байгааг олон нийт нэгэнт ойлгосон гэдгийг хэлсэн юм. Гагцхүү төсвийн үр ашигтай, эрэмбэ дараатай, тооцоолол судалгаатай бодлого, төлөвлөлт, сайн менежментийг та биднээс нэхэж, янз бүрийн хулгайд авталгүй, боловсрол, эрүүл мэндийн салбартаа зарцуулж чадах ухаалаг төрийн бодлогыг шаардаж байна гэлээ гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": "75877-1",
    "url": "https://www.parliament.mn/nn/75877/",
    "title": "ТБХ: Монгол Улсын 2026 оны төсвийн тухай хуулийн төсөлтэй хамт өргөн мэдүүлсэн хууль, тогтоолын төслүүдийг хэлэлцэх нь зүйтэй гэж үзлээ",
    "date": "2025-10-14",
    "category": "Байнгын хороо",
    "part": 1,
    "totalParts": 3,
    "content": "Улсын Их Хурлын Төсвийн байнгын хорооны өнөөдрийн /2025.10.14/ хуралдаанаар хэлэлцэх эхний асуудал нь Дэд хорооны даргыг сонгох тухай байлаа. Монгол Улсын Их Хурлын тухай хуульд Төсвийн зарлагын хяналтын дэд хорооны даргыг цөөнхийн бүлгийн гишүүдээс, хэрэв цөөнхийн бүлэг байгуулах гишүүдийн тоо хүрэхээргүй бол цөөнхийн гишүүдээс сонгоно хэмээн заасан бөгөөд УИХ дахь АН-ын бүлгээс Төсвийн зарлагын хяналтын дэд хорооны даргад УИХ-ын гишүүн Дав. Цогтбаатарын нэрийг дэвшүүлсэн юм. Харин нэр дэвшигч Дав. Цогтбаатар гадаад улсад албан томилолттой яваа тул Дэд хорооны даргыг сонгох тухай асуудлыг хэлэлцэхийг хойшлуулав. Дараа нь Монгол Улсын 2026 оны төсвийн тухай хуулийн төсөлтэй хамт өргөн мэдүүлсэн хууль, тогтоолын төслүүдийн хэлэлцэх эсэх асуудлыг хэлэлцэн шийдвэрлэв. Сангийн сайд Б. Жавхлан Монгол Улсын 2026 оны төсвийн тухай хуулийн төсөлтэй холбогдуулан боловсруулсан хуулийн хоёр төсөл, УИХ-ын хоёр тогтоолын төслийн талаар танилцуулсан юм. Тэрбээр, айл өрх, иргэдийн татварын ачааллыг бууруулж бодит орлогыг нь хамгаалах, орлогын тэгш бус байдлыг бууруулах, бизнесийн идэвхжилийг дэмжих, татварын хамрагдалтыг сайжруулах, далд эдийн засгийг бууруулах зорилгоор Нэмэгдсэн өртгийн албан татварын тухай хуульд өөрчлөлт оруулах тухай хуулийн төслийг боловсруулсан болохыг танилцууллаа. Хуулийн төсөл батлагдсанаар нийт иргэдийн 75 хүртэлх хувь нь нэмэгдсэн өртгийн албан татвараас 50-100 хувь хөнгөлөгдөх юм. Төр, хувийн хэвшлийн түншлэлээр хэрэгжүүлэх төслүүдийн процесс ажиллагааг багасгах, түншлэлийн хүрээг тэлж, хөгжлийн бодлого, төлөвлөлтийн баримт бичгийн зорилго, зорилтод нийцсэн төсөл хөтөлбөрүүдийг төр, хувийн хэвшлийн түншлэлээр хэрэгжүүлэх, орон нутгийн түвшинд түншлэлийн төслийг бие даан хэрэгжүүлэх боломжийг бүрдүүлэх, хувийн хэвшлийн оролцоо, хөрөнгө оруулалтыг дэмжих зорилгоор Монгол Улсын 2026 оны төсвийн тухай хуулийн төслийг дагалдуулж Төр, хувийн хэвшлийн түншлэлийн тухай хуульд нэмэлт, өөрчлөлт оруулах тухай хуулийн төслийг боловсруулжээ. Хуулийн төсөл батлагдсанаар төсөвт үзүүлэх ачааллыг бууруулах чухал ач холбогдолтой юм хэмээн танилцуулав. Өрийн удирдлагын стратегийг хэрэгжүүлэх зорилгоор 2026 оны төсвийн жилд арилжаалах гадаад болон үнэт цаасны дээд хэмжээ, зориулалтыг тусгасан \"Засгийн газрын үнэт цаас гаргах эрх олгох тухай\", Үндэсний баялгийн сангийн тухай хуулийн хэрэгжилтийг хангаж Тавантолгойн бүлэг ордын ашиглагдаагүй байгаа хэсгийг эдийн засгийн эргэлтэд оруулан, орд ашиглалтыг сайжруулах зорилгоор \"Үндэсний баялгийн сангийн тухай хуулийг хэрэгжүүлэх зарим арга хэмжээний тухай\" УИХ-ын тогтоолын төслийг тус тус боловсруулсан хэмээлээ. Хууль, тогтоолын төслүүдтэй холбогдуулан УИХ-ын гишүүд асуулт асууж, байр сууриа илэрхийлэв. Тухайлбал, УИХ-ын гишүүн Ж. Ганбаатар \"Ирэх онд 20 тонн алт олборлоно гэж төлөвлөжээ. Энэ жилийн гүйцэтгэлийг харахад 7.7 тонн алт авсан байна. Нүүрс 90 сая тонныг экспортолно гэж тооцоолж, энэ хэмжээнд хүрэх үү. 2025 онд 2 сая тонн зэсийн баяжмал экспортолно гэсэн. Зэсийн баяжмал, алт, нүүрсийг ямар үнээр тооцож байгаа вэ\" хэмээн лавласан. Сангийн яамны Төрийн нарийн бичгийн дарга Ж. Ганбат, өнөөдрийн байдлаар нийтдээ 64.4 сая тонн нүүрс экспортлоод байна. Энэ нь өнгөрсөн оны түвшинд байгаа. Энэ тоонд үндэслэж ирэх жилийн нүүрсний экспортын хэмжээг 90 сая тонн гэж тооцсон. Нүүрсний үнэ 40 хувиар буурсантай холбогдуулан орлого багассан. Зэсийн зах зээлийн үнийг нь 9700 ам. доллароор тооцсон. Оюутолгой болон Эрдэнэт үйлдвэрээс ирүүлж байгаа биет хэмжээнд үндэслэж төсөвлөсөн. Зэсийн тэнцвэржүүлсэн үнийг 8331.8 ам. доллароор тооцсон байгаа. Зэсийн үнэ харьцангуй тогтвортой байгаа. Алтны үнийг унцыг нь 2900 ам. доллароор тооцсон. Алтны үнэ одоогийн байдлаар 4000 ам. долларт хүрч түүхэн дээд хэмжээнд ирээд байна. Алтны үнэ өндөр өсөлттэй байгаа учраас олборлолт, борлуулалт нэмэгдэх бололцоотой гэж үзсэн гэсэн хариулт өгсөн юм. УИХ-ын гишүүн Ж. Батжаргал, Төр, хувийн хэвшлийн түншлэлийн тухай хуульд өөрчлөлт оруулснаар төр, хувийн хэвшлийн түншлэлийг ямар чиглэлээр өргөтгөх талаар тодруулж, Төр, хувийн хэвшлийн түншлэлийн тухай хууль, орон нутгийн үнэт цаас гаргах асуудлыг уялдуулах нь зүйтэй гэсэн байр суурийг илэрхийлж байлаа. Эдийн засаг, хөгжлийн яамны Төр, хувийн хэвшлийн түншлэлийн газрын дарга Т. Баясгалан, Төр, хувийн хэвшлийн түншлэлийн тухай хуулийн 18 дугаар зүйлд түншлэлийн төсөлд тавигдах шаардлагыг хуульчилсан байдгийг дурдаад, уг хуулийн 18 дугаар зүйлийн 18.1.2-т хөгжлийн урт, дунд, богино хугацааны бодлогын баримт бичиг бүсчилсэн хөгжлийн бодлого болон дунд хугацааны төсвийн хүрээний мэдэгдэлд нийцсэн байх шаардлагыг түншлэлийн төсөлд хамгийн эхний нийтлэг шаардлага болгон тавьж байгаа. Тийм учраас 2024-2028 оны Засгийн газрын үйл ажиллагааны хөтөлбөрт туссан төслүүд, мөн Монгол Улсын 2025, 2026 оны хөгжлийн төлөвлөгөөнд туссан, улсын төсвийн хөрөнгө оруулалтаар хэрэгжих санхүүгийн эх үүсвэргүй болсон төслүүдийг урьдчилсан үнэлгээ шинжилгээ хийж, түншлэлээр хэрэгжүүлэхэд оновчтой гэж үзвэл Төр, хувийн хэвшлийн түншлэлийн хуулийн дагуу хэрэгжүүлээд явах боломжтой гэсэн агуулгаар хуульд нэмэлт, өөрчлөлт оруулахаар төслийг боловсруулсан. Дээрх хуулийн 13.2-т зааснаар нийслэл болон 12 аймагт түншлэлийн төсөл хэрэгжүүлэх эрх нь байгаа. Гэхдээ нийслэл болон улсын төсвөөс сүүлийн 3 жил дараалан санхүүгийн дэмжлэг аваагүй, эсхүл 100000, түүнээс дээш хүн амтай аймаг тодорхой салбарт түншлэлийн төслийг хэрэгжүүлж болно гэж заасан байгааг өөрчилж, 21 аймаг нь нийслэлтэй адил Төр, хувийн хэвшлийн түншлэлийн тухай хуульд заасан зургаан салбарт богино хугацаатай болон 100 тэрбум төгрөгөөс доош дүнтэй төслүүдийг хэрэгжүүлэх боломжтой байхаар эрх зүйн зохицуулалтыг нээж өгөх юм гэлээ. УИХ-ын гишүүн Д. Батбаяр, Нэмэгдсэн өртгийн албан татварын тухай болон Төр, хувийн хэвшлийн түншлэлийн тухай хуульд оруулах өөрчлөлт бизнес эрхлэгчид болон худалдан авагч иргэдэд шууд нөлөөлнө. Хуулийн төсөлд тусгаснаар 2026 онд сая хүртэл төгрөгийн худалдан авалтын НӨАТ-ын 50 хувийг буцааж олгож, саяас дээш бол 20 хувийг буцаан олгохоор тусгасан байна. 2027 онд 500 хүртэл мянган төгрөгийн худалдан авалтын НӨАТ-ыг 100 хувь буцааж олгохоор төлөвлөсөн байна. Худалдан авалтуудыг бүртгэх судалгаа хийгдсэн эсэхийг, хэрхэн бүртгэх талаар тодруулав. Мөн хуулийн төсөл батлагдан, хэрэгжсэнээр ирэх онуудад иргэдэд очих урамшуулал нэмэгдэх эсэх, бизнесийн байгууллагуудад үзүүлэх дарамтын талаар судалгаа хийсэн эсэхийг лавлалаа. 2024 онд 1.4 сая иргэн НӨАТ-ын буцаан олголтын хөнгөлөлт эдэлсэн хэмээх баримтыг Сангийн яамны Татварын бодлогын газрын дарга Б. Тэлмүүн хариултынхаа эхэнд дурдав. Нийт иргэдийн 25 хувь буюу 372 мянган иргэн нийт худалдан авалтын 75 хувь буюу 14.7 их наяд төгрөгийн худалдан авалтыг хийжээ. 1.1 сая иргэн буюу нийт иргэдийн 75 хувь нь нийт худалдан авалтын 25 хувь буюу 5.2 их наяд төгрөгийн худалдан авалт хийжээ. Худалдан авалтын хөнгөлөлтөөс хамаараад нэг сая төгрөг хүртэлх худалдан авалтын НӨАТ-ын буцаан олголтыг 5 хувь болгохоор тусгасан байна. Энэ хөнгөлөлтөд нийт иргэдийн 75 орчим хувь нь ирэх онд хамрагдана."
  },
  {
    "id": "75877-2",
    "url": "https://www.parliament.mn/nn/75877/",
    "title": "ТБХ: Монгол Улсын 2026 оны төсвийн тухай хуулийн төсөлтэй хамт өргөн мэдүүлсэн хууль, тогтоолын төслүүдийг хэлэлцэх нь зүйтэй гэж үзлээ",
    "date": "2025-10-14",
    "category": "Байнгын хороо",
    "part": 2,
    "totalParts": 3,
    "content": "2027 оноос бол 500 мянган төгрөгийн хүртэлх худалдан авалтын НӨАТ-ыг бүрэн буцааж өгөхөд нийт иргэдийн 51 хувь хамрагдах тооцоо гарсан. Өөрөөр хэлбэл, Нэмэгдсэн өртгийн албан татварын тухай хуулийн шинэчлэл хэрэгжсэн тохиолдолд 500 мянга хүртэлх төгрөгийн худалдан авалт хийж, И-баримтын систем дээр бүртгэгддэг буюу нийт иргэдийн 51 орчим хувь нь НӨАТ-ын ачаалалгүй болно гэсэн тооцоолол байгаа гэсэн хариулт өгөв. Мөн тэрбээр татварын шинэчлэлийн туйлын зорилго бол НӨАТ-ын хамрагдалтыг 90 орчим хувьд хүргэх бөгөөд цахим төлбөрийн баримтыг төлбөр хийгдсэн тохиолдолд автоматаар бүртгэгддэг болгож, аж ахуйн нэгжүүд хоорондын гүйлгээ автоматаар И-баримтын систем рүү шилждэг болгоно хэмээсэн. Ингэснээр 100 орчим тэрбум төгрөгөөр орлого нэмэгдүүлэх зорилтыг татварын байгууллагын түвшинд тавьсан хэмээн нэмж хариулсан. УИХ-ын гишүүн Б. Мөнхсоёл, өргөн мэдүүлсэн төслүүдэд хуульчид анализ хийгээд төсөвт үзүүлэх нөлөөллийн судалгаа тун бага хийгдсэн буюу зардал, үр ашгийн үнэлгээ бараг байхгүйтэй адил болсон байна гэсэн дүгнэлт гаргасныг тодотгосон. УИХ-ын гишүүд асууж, үг хэлсний дараа санал хураалт явуулахад хуралдаанд оролцсон гишүүдийн олонх хууль, тогтоолын төслүүдийг үзэл баримтлалын хүрээнд хэлэлцэхийг дэмжиж, Байнгын хорооны санал, дүгнэлтийг чуулганы нэгдсэн хуралдаанд танилцуулахаар тогтлоо. Мөн хуралдаанаар Улсын Их Хурлын гишүүн С. Эрдэнэболдоос Эдийн засгийн хараат бус хяналтын хэрэгжилтийн талаар Монгол Улсын Ерөнхий аудиторт хандсан асуултын хариуг хэлэлцэв. Монгол Улсын Ерөнхий аудитор С. Магнайсүрэн асуултын хариуг танилцуулсан. Нэгдсэн Үндэстний Байгууллага болон түүний төрөлжсөн байгууллагуудад гишүүнчлэл бүхий дэлхийн 196 орныг эгнээндээ нэгтгэсэн аудитын дээд байгууллагуудын мэргэжлийн байгууллага ИНТОСАИ, 48 орны гишүүнчлэлтэй Аудитын дээд байгууллагуудын Азийн байгууллага АСОСАИ-д Монгол Улсын Үндэсний аудитын газар 1996 онд бүрэн эрхт гишүүнээр элссэн байна. Тус байгууллагууд нь Аудитын дээд байгууллагуудын хараат бус байдлын тухай Лимагийн болон Мексикийн тунхаглалыг үйл ажиллагаандаа мөрдөж, хэрэгжилтийг хангах үүргийг хүлээдэг. Эдгээр тунхаглалуудын гол зорилго нь хараат бус төрийн аудитыг бүрдүүлэх, “Энэ шаардлагыг хангахгүй Аудитын дээд байгууллага стандартад үл нийцнэ” гэж үздэг бөгөөд Аудитын дээд байгууллага зөвхөн хараат бус байдлыг олж авснаар биелэгдэхгүй, энэ хараат бус байдал нь дотоодын хууль тогтоомжоор баталгаажсан байхыг шаарддаг аж. Монгол Улсын Ерөнхий аудитор С. Магнайсүрэн, Хөндлөнгийн буюу түншийн үнэлгээг Аудитын дээд байгууллагууд хийлгэж, үйл ажиллагаагаа илүү сайжруулах чиглэлээр ажилладаг бөгөөд 2010 онд Норвеги Улсын Ерөнхий аудиторын газрын дэмжлэгтэйгээр Швед Улсын Үндэсний аудитын газраас гүйцэтгэлийн аудитын тогтолцоо болон үйл ажиллагаанд, 2016 онд Их Британи Умард Ирландын Нэгдсэн Хаант Улсын Үндэсний аудитын газраас Монгол Улсын Үндэсний аудитын газрын санхүүгийн аудитын үйл ажиллагаанд тус тус хөндлөнгийн буюу түншийн үнэлгээ хийгдсэн. Эдгээр түншийн үнэлгээгээр Монгол Улсын Үндсэн хуульд Төрийн аудитын байгууллагын тогтолцооны талаар зохицуулалт байхгүй, Төрийн аудитын тухай хууль (2003 он)-д санхүүгийн болон байгууллагын хараат бус байдлын талаар тодорхой хэмжээний зохицуулалт байсан ч Үндсэн хуулийн зохицуулалтгүй байгаа нь энэ хараат бус байдалд нөлөөлөх эрсдэлтэй байна гэж дүгнэгдсэн. Төрийн аудитын байгууллага Лимагийн болон Мексикийн тунхаглалыг мөрдөхийн зэрэгцээ, түншийн үнэлгээгээр өгсөн зөвлөмжүүдийг хэрэгжүүлэх хэрэгцээ шаардлагын дагуу Монгол Улсын Үндсэн хуульд төрийн аудитын байгууллагын хараат бус байдлын талаарх зохицуулалтыг тусгуулахаар Улсын Их Хуралд удаа дараагийн хүсэлтийг уламжилж байсан. Улмаар 2019 оны 11 дүгээр сарын 14-ний өдөр баталсан Монгол Улсын Үндсэн хуульд оруулсан нэмэлт, өөрчлөлтөөр Монгол Улсын Үндсэн хуулийн Хорин тавдугаар зүйлийн 1 дэх хэсгийн 7 дахь заалтад “Төрийн санхүү, төсвийн хяналтыг хараат бусаар хэрэгжүүлэх байгууллагын бүрэн эрх, зохион байгуулалт, үйл ажиллагааны журмыг хуулиар тогтооно.” гэсэн заалт нэмсэн. Монгол Улсын Үндсэн хуульд оруулсан нэмэлт, өөрчлөлтийн агуулга, үзэл санаанд холбогдох хууль тогтоомжийг нийцүүлж, Төрийн аудитын тухай хууль /шинэчилсэн найруулга/ 2020 оны 05 дугаар сарын 01-ний өдөр батлагдаж, мөн оны 06 дугаар сарын 01-ний өдрөөс эхлэн хүчин төгөлдөр мөрдөгдөж эхэлсэн. Төрийн аудитын үндсэн зорилт нь төрийн санхүү, төсөв, нийтийн өмчийг хууль ёсны дагуу арвилан хэмнэлттэй, үр ашигтай, үр нөлөөтэйгөөр төлөвлөх, хуваарилах, ашиглах, зарцуулахад хяналт тавих, түүнчлэн төрийн санхүүгийн удирдлагыг сайжруулж, эдийн засгийн тогтвортой хөгжлийг хангахад дэмжлэг үзүүлэхэд чиглэдэг. Энэхүү зорилтын хүрээнд төрийн санхүү, төсвийн хяналтыг хараат бусаар хэрэгжүүлэн, өнөөгийн байдлаар Төрийн аудитын байгууллага улсын хэмжээнд санхүүгийн тайлангийн аудитад 6800 орчим байгууллагыг, гүйцэтгэл, нийцлийн аудитад 7100 гаруй байгууллагыг хамруулан аудит хийж байна. Лимагийн тунхаглалд “Аудитын дээд байгууллага ажил үүргээ хэрэгжүүлэх боломж олгохуйц санхүүгийн хөрөнгөөр хангагдана.” гэж, Төрийн аудитын тухай хуулийн 40 дүгээр зүйлийн 40.1-т “Төрийн аудитын байгууллага улсын төсвөөс санхүүжнэ. Төрийн аудитын байгууллага үйл ажиллагаагаа хараат бусаар хэрэгжүүлэх эдийн засгийн баталгааг төр хангана.”, 40.2-т “Монгол Улсын Ерөнхий аудитор төрийн аудитын байгууллагын үйл ажиллагааны болон хөрөнгө оруулалтын төсвийг төлөвлөн Улсын Их Хурлын Төсвийн байнгын хороонд хянуулахаар хүргүүлнэ.”, 40.3-т “Монгол Улсын Ерөнхий аудитор Улсын Их Хурлын Төсвийн байнгын хороогоор хянагдсан төрийн аудитын байгууллагын төсвийн төслийн эцсийн хувилбарыг улсын төсөвт нэгтгүүлэхээр санхүү, төсвийн асуудал эрхэлсэн төрийн захиргааны төв байгууллагад хуульд заасны дагуу хүргүүлнэ.”, 40.4-т “Засгийн газар төрийн аудитын байгууллагын төсвийн төслийг бууруулахгүйгээр улсын төсвийн төсөлд тусгаж Улсын Их Хуралд өргөн мэдүүлнэ.” гэж тус тус заасан төрийн аудитын байгууллага хуулиар хүлээсэн чиг үүргээ хэрэгжүүлэх эдийн засгийн баталгааны талаар хуульчлан зохицуулсан. Хуулийн дээрх зохицуулалт бодит байдалд хэрэгжихгүй, санхүү төсвийн асуудал эрхэлсэн төрийн захиргааны байгууллага (шалгагдагч этгээд) төрийн аудитын байгууллагын жилийн төсвийн хязгаарын саналыг хянаж, тодорхой хэмжээгээр бууруулан төсөвлөж, энэ хүрээнд нь УИХ шийдвэрлэн өнөөдрийг хүрснийг жишээ татан тодотгосон. Монгол Улсын Ерөнхий аудиторын танилцуулгатай холбогдуулан УИХ-ын гишүүн Г. Тэмүүлэн, С. Эрдэнэболд нар асуулт асуусан. УИХ-ын гишүүн Г. Тэмүүлэн Төсвийн байнгын хороо Үндэсний аудитын газраас хийсэн өрийн удирдлагын стратегийн дунд хугацаанд дэвшүүлсэн зорилтын хэрэгжилтийн явц, 2023-2025 оны стратегийн баримт бичгийн хэрэгжилтэд хийсэн аудитын дүгнэлттэй танилцах хэрэгтэй байна. Байнгын хорооны гишүүд өрийн удирдлага, эрсдэлтэй холбоотой асуудлуудыг онцгой анхаарах шаардлагатай. Ингэж байж цаашид дунд хугацаанд төсөв, санхүүгийн эрсдэл үүсгэхгүй хэмээсэн. Монгол Улсын Ерөнхий аудитор С. Магнайсүрэн, 2025 онд гүйцэтгэх аудитын сэдвийг өнгөрсөн оны 12 дугаар сард Төсвийн байнгын хороо баталж өгсөн."
  },
  {
    "id": "75877-3",
    "url": "https://www.parliament.mn/nn/75877/",
    "title": "ТБХ: Монгол Улсын 2026 оны төсвийн тухай хуулийн төсөлтэй хамт өргөн мэдүүлсэн хууль, тогтоолын төслүүдийг хэлэлцэх нь зүйтэй гэж үзлээ",
    "date": "2025-10-14",
    "category": "Байнгын хороо",
    "part": 3,
    "totalParts": 3,
    "content": "Үүнд хуулийн дагуу хийгдэх 17, бодлогоор хийгдэх 24, нийт 41 сэдвээр аудитын байгууллага 2025 онд аудитыг хийж гүйцэтгэж байгаа. Энэ хүрээнд бид Засгийн газрын шугамаар хандивлагч орон, олон улсын байгууллагаас авсан зээл тусламжийн ашиглалт үр дүн сэдвээр 2021 онд аудит хийсэн. Хөдөө аж ахуйн салбарын зээл тусламжийн хөрөнгийн ашиглалт, үр өгөөж сэдэвтэй гүйцэтгэлийн аудитыг 2023 онд мөн хийсэн. Өрийн удирдлагын стратегийн дунд хугацаанд дэвшүүлсэн зорилтын хэрэгжилтийн явцыг 2023-2024 оны байдлаар гаргасан гүйцэтгэлийн аудитыг хийсэн. Эндээс харахад нийтлэг алдаа зөрчлүүд байнга давтагдаад байна. Гүйцэтгэлийн аудитын сэдвийг Байнгын хорооны хуралдаанаар хэлэлцэх үед энэ талаар дэлгэрэнгүй мэдээлэл өгөх боломж бий. Гадны зээл тусламжийн ашиглалттай холбоотой асуудлыг анхаарах нийтлэг шаардлага байна гэж үзэж байгаа гэсэн хариулт өглөө. УИХ-ын гишүүн С. Эрдэнэболд, аудитын шийдвэрийг хэрэгжүүлэхэд хууль, эрх зүйн орчны тодорхойгүй байдал нөлөөлж байна гэж аудитын байгууллага танилцуулгадаа дурдсаныг тодотгоод, хууль, эрх зүйн орчныг боловсронгуй болгохын тулд ямар алхам хийх хийвэл зохилтой хэмээн үзэж буйг тодруулсан. Мөн улсын нэгдсэн төсөв дэх хөрөнгө оруулалтын төсөлд тусгасан төсөл хөтөлбөр, арга хэмжээ, худалдан авах ажиллагаа, гадаадын зээл тусламж, хандив санхүүгийн дэмжлэгийн төлөвлөлт, гүйцэтгэл, ашиглалт, зарцуулалт, хэрэгжилт, тайлагнал дахь алдааны талаар мэдээлэл хүссэн. Монгол Улсын Ерөнхий аудитор С. Магнайсүрэн, Үндэсний аюулгүй байдлын үзэл баримтлалд төсөв нийцэж байгаа эсэхийг бид нарийн шалгуураар дүгнэж чадахгүй байгаа. Энэ талаар Аюулгүйн зөвлөлийн ажлын албатай ярилцан хоёр талаасаа ажиллаж байна. Аудитын байгууллага бол хараат бусаар ажиллах ёстой гэдэг дээр олон улсын байгууллагууд үнэлж дүгнээд хараат бус байна, гэхдээ санхүүгийн хувьд асуудал байна гэсэн анхааруулга өгсөн байдаг. Энэ талаар Сангийн яам аль болох ойлголцоод, ярилцаад явж байгаа. Аудитын шийдвэрийг хэрэгжүүлэх тал дээр асуудал бий. Аудитын шийдвэр гүйцэтгэх хуудсаар бичигдээд гүйцэтгэгддэг байсан. Захиргааны хэрэг шүүхэд хянан шийдвэрлэх тухай, Иргэний хэрэг шүүхэд хянан шийдвэрлэх тухай хуулиудад зөвхөн татварын байцаагчийн татварын төлбөр тогтоосон акт болон шүүхийн шийдвэрээр тогтоосон шийдвэрийг л гүйцэтгэнэ гэж заасан учир гүйцэтгэх хуудас манайд бичигдэхгүй байгаа. Тэгэхээр аудитын шийдвэрийг албадлагын журмаар явуулах асуудал суларсан. Бид хуулийн орчин болоод холбогдох судалгаануудыг хийгээд бэлэн болгоод байна. Энэ чиглэлээр саналаа оруулж шийдвэрлүүлбэл үр дүнд хүрнэ гэж үзэж байгаа. Манай байгууллага Аудитын шийдвэрийн хэрэгжилтийн газар гэж тусдаа газартай болсон. 2019, 2020 оноос хойших бүх шийдвэрийг эмхэтгээд биелсэн, биелээгүйгээр нь ялгаад, ялангуяа гэмт хэргийн чанартай, хариуцлага тооцуулах асуудлыг анхаарч ажиллаж байна гэсэн хариулт өгөв. Эцэст нь асуулт тавьсан УИХ-ын гишүүн С. Эрдэнэболд байр сууриа илэрхийлж, энэ өдрийн хуралдаан өндөрлөлөө хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75840,
    "url": "https://www.parliament.mn/nn/75840/",
    "title": "ТББХ: Монгол Улсын Ерөнхий сайдыг огцруулах тухай саналыг хэлэлцэж эхэллээ",
    "date": "2025-10-10",
    "category": "Байнгын хороо",
    "content": "Улсын Их Хурлын Төрийн байгуулалтын байнгын хорооны хуралдаан өнөөдөр 14.46 цагт 59.4 хувийн ирцтэйгээр эхэлж, Монгол Улсын Ерөнхий сайдыг огцруулах саналыг хэлэлцлээ. Монгол Улсын Ерөнхий сайдыг огцруулах тухай саналыг УИХ-ын гишүүн П. Сайнзориг танилцуулав. Монгол Улсын Их Хурлын гишүүд бид Монгол Улсын Үндсэн хуулийн Дөчин гуравдугаар зүйлийн 1 дэх хэсэг, Монгол Улсын Их Хурлын тухай хуулийн 8 дугаар зүйлийн 8.1.11 дэх заалтад заасан бүрэн эрхийнхээ дагуу дараах үндэслэлээр Монгол Улсын Ерөнхий сайд Гомбожавын Занданшатарыг огцруулах саналыг гаргаж байна хэмээгээд үндэслэлүүдээ танилцуулав. Тэрбээр үндэслэлдээ Монгол Улсын Ерөнхий сайд Г. Занданшатар Монгол Улсын Их Хурал болон Монгол Улсын Ерөнхийлөгчид Хууль зүй, дотоод хэргийн сайдыг огцруулах асуудлыг болон Хууль зүй, дотоод хэргийн сайдыг шинээр томилох асуудлыг танилцуулаагүй байхдаа Хууль зүй, дотоод хэргийн сайдыг “томиллоо” гэж олон нийтэд албан ёсоор зарласан нь Монгол Улсын Ерөнхийлөгчийн болон Улсын Их Хурлын бүрэн эрхэд халдсан, Үндсэн хуулийн суурь зарчмыг хөндсөн, хууль дээдлэх зарчмыг зөрчсөн үйлдэл гэж үзэж байна. Засгийн газрын гишүүнийг томилох, огцруулахад Улсын Их Хурал, Ерөнхийлөгчид урьдчилж танилцуулах нь төрийн эрх мэдлийн салаа мөчир болох институц хоорондын харилцаа төдийгүй, төрийн эрх мэдлийн хуваарилалт, төрийн эрх мэдэл хоорондын харилцан хяналт тэнцэлтэй байх зарчмыг хангаж байгаа явдал юм. Үүнийг үл ойшоон Ерөнхий сайдын “онцгой бүрэн эрхийнхээ” хүрээнд “Хууль зүй, дотоод хэргийн сайдыг томиллоо” гэсэн нь Монгол Улсын Үндсэн хуулийн суурь зарчмын нэг болох төрийн эрх мэдэл хуваарилах зарчмыг алдагдуулж, Монгол Улсын Үндсэн хуулийн Гуравдугаар зүйлийн “…Монголын Ард түмэн төрийн үйл хэрэгт шууд оролцож, мөн сонгож байгуулсан төрийн эрх барих төлөөлөгчдийн байгууллагаараа уламжлан энэхүү эрхээ эдэлнэ” гэснийг зөрчсөн үйлдэл болсон гэж үзэж байна гэлээ. УИХ-ын гишүүн П. Сайнзориг, Монгол Улсын Ерөнхий сайд нь Монгол Улсын Үндэсний аюулгүй байдлын зөвлөлийн гишүүн, Засгийн газрын тэргүүн, төрийн өндөр хариуцлагатай албан тушаалтны хувьд олон нийтэд зориулж албан мэдэгдэл хийхдээ Монгол Улсын Үндсэн хуулийн Арван зургадугаар зүйлд заасан “... Гэм буруутай нь хуулийн дагуу шүүхээр нотлогдох хүртэл хэнийг ч гэмт хэрэг үйлдсэн гэм буруутайд тооцож үл болно...” гэснийг, Дөчин есдүгээр зүйлийн 2 дахь хэсэгт “... Ерөнхий сайд, Улсын Их Хурлын ба Засгийн газрын гишүүн ... хэн боловч шүүгчээс шүүн таслах үүргээ хэрэгжүүлэхэд хөндлөнгөөс оролцож болохгүй.” гэснийг тус тус зөрчин бусдын гэм бурууг тогтоосон агуулгатай мэдэгдэл хийснээрээ Монгол Улсын Үндсэн хуульд заасан Монгол Улсын шүүх эрх мэдлийн бүрэн эрхэд халдсан шинжтэй төдийгүй, Үндсэн хуульт ёс, хууль дээдлэх зарчмыг үгүйсгэж байна. Тодорхой хэрэг, маргааныг хянан шийдвэрлүүлэхээр Хууль зүй, дотоод хэргийн сайдыг томиллоо гэсэн агуулгатай түүний мэдэгдэл нь Монгол Улсын Ерөнхий сайдын албан тушаалын бүрэн эрхийг хэтрүүлсэн, шударга ёсны зарчмыг өөртөө ашигтай байдлаар сонгож ашигласан /selective justice/, Монгол Улсын Хууль зүй, дотоод хэргийн сайдын бүрэн эрхэд хамаарахгүй ажил үүргийг хариуцуулах шинжтэй байна. Ерөнхий сайдын энэхүү үйлдэл нь парламентын засаглалтай Үндсэн хуульт ёсыг гажуудуулах, “хүн” биш “хууль” засагладаг байх нийгмийн хүсэл зоригийн эсрэг жишиг болж үлдэх эрсдэлийг бий болголоо. Мөн Монгол Улсын Засгийн газрын тухай хуулийн 20 дугаар зүйлийн 3-т “Ерөнхий сайд, Засгийн газрын гишүүд Засгийн газрын үйл ажиллагааны үндсэн болон тодорхой хүрээний ажил эрхэлнэ. Ерөнхий сайд, Засгийн газрын гишүүний эрхлэх үндсэн хүрээний ажлыг энэ хуулиар, тодорхой ажлыг бусад хуулиар зохицуулна.” гэж заасантай, Эрүүгийн хэрэг хянан шийдвэрлэх тухай хуулийн 1.6 дугаар зүйлийн 1 дэх хэсэгт “Шүүх, прокурор, мөрдөгч эрүүгийн хэрэг хянан шийдвэрлэх ажиллагаа явуулахдаа Монгол Улсын Үндсэн хууль, энэ хууль, бусад хуулийн заалтыг чанд сахина.” гэж заасантай нийцэхгүй байна гэж танилцуулав. Тэрбээр, Монгол Улсын Засгийн газар 2025 оны 8 дугаар сарын 20-ны өдөр баталсан 55 дугаар тогтоолоороо нүүрс, төмөр, хайлуур жонш экспортлогч аж ахуй нэгж нь тухайн сардаа ашигт малтмалын нөөц ашигласны төлбөр /АМНАТ/ төлөхдөө бүтээгдэхүүний дөрөвний нэгийг уул уурхайн биржээр арилжаалсан тохиолдолд нийт экспортод гаргасан бүтээгдэхүүний АМНАТ ногдуулах борлуулалтын үнэлгээг биржээр борлуулсан үнэлгээгээр буюу бага үнээр тооцохоор зохицуулжээ. Ингэснээрээ тодорхой этгээдүүдэд давуу байдал үүсгэсэн, шударга бус өрсөлдөөнийг хөхиүлэн дэмжсэн, далд эдийн засгийг дэмжсэн, уул уурхайн бүтээгдэхүүний биржийн арилжаанаас ухарсан шийдвэр болсон байна. Мөн энэхүү тогтоол нь Монгол Улсын Үндсэн хууль, Татварын ерөнхий хууль, Уул уурхайн бүтээгдэхүүний биржийн тухай хууль, Ашигт малтмалын тухай хууль, Хууль тогтоомжийн тухай хууль, холбогдох бусад эрх зүйн акттай тус тус зөрчилдөж байна. Үүнээс гадна улсын төсөвт мөн төрлийн бүтээгдэхүүний АМНАТ-аас төвлөрүүлэх орлогыг бууруулах нөхцөлийг бүрдүүлж, улс орны эдийн засагт хохиролтой шийдвэр болсон төдийгүй Төсвийн тухай хуулийн 6.2.5-д “төсвийн жилийн дундуур орлого бууруулах, зарлага нэмэгдүүлэх үр дагавартай бодлогын аливаа шийдвэр гаргасан бол түүнийг дараагийн төсвийн жилээс хэрэгжүүлнэ” гэснийг зөрчиж Засгийн газар тогтоолоо баталсан байна. “Үндсэн хуульд хууль, зарлиг, төрийн байгууллагын бусад шийдвэр, нийт байгууллага, иргэний үйл ажиллагаа бүрнээ нийцсэн байвал зохино” гэсэн Монгол Улсын Үндсэн хуулийн Далдугаар зүйлийн 1 дэх хэсгийг баримтлан Үндсэн хуульт ёсыг хамгаалж, төлөөллийн, хууль тогтоох дээд байгууллага болох парламентын дархлааг бэхжүүлэх нь Монгол Улсын Их Хурлын гишүүдийн үүрэг юм. Иймд Монгол Улсын Их Хурлын гишүүд бид Монгол Улсын Ерөнхий сайд Монгол Улсын Үндсэн хуулийн Гучин есдүгээр зүйлийн 4 дэх хэсэг, Дөчин есдүгээр зүйлийн 2 дахь хэсэг, Арван зургадугаар зүйлийн 14 дэх заалтын холбогдох зохицуулалт болон Монгол Улсын Засгийн газрын тухай хууль, Татварын ерөнхий хууль, Уул уурхайн бүтээгдэхүүний биржийн тухай хууль, Ашигт малтмалын тухай хуулийн холбогдох заалтыг заасныг зөрчсөн гэж үзэж, Монгол Улсын Үндсэн хуулийн Дөчин гуравдугаар зүйлийн 1 дэх хэсэг, Монгол Улсын Их Хурлын тухай хуулийн 8 дугаар зүйлийн 8.1.11 дэх заалтад заасан бүрэн эрхийнхээ дагуу Монгол Улсын Ерөнхий сайд Гомбожавын Занданшатарыг огцруулах саналыг албан ёсоор тавьж байна гэлээ. Монгол Улсын Ерөнхий сайдыг огцруулах тухай саналтай холбогдуулан УИХ-ын гишүүд Монгол Улсын Ерөнхий сайд, УИХ-ын гишүүн П. Сайнзориг нараас асуулт асууж, байр сууриа илэрхийллээ. Ингээд ажлын цаг дууссан тул Байнгын хорооны дарга Ц. Сандаг-Очир хуралдааныг түр завсарлуулж, ирэх долоо хоногийн Даваа гарагт үргэлжлүүлэхээр болсныг мэдэгдлээ хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75820-1",
    "url": "https://www.parliament.mn/nn/75820/",
    "title": "Байнгын хороодын хамтарсан хуралдаанаар “Санхүүжилтийн ерөнхий хөтөлбөр”-ийн төслийг зөвшилцөхийг дэмжлээ",
    "date": "2025-10-08",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төсвийн байнгын болон Аюулгүй байдал, гадаад бодлогын байнгын хороо өнөөдөр /2025.10.08/ хамтран хуралдаж, Монгол Улс болон Азийн хөгжлийн банк хооронд байгуулах “Санхүүжилтийн ерөнхий хөтөлбөр”-ийн төслийг зөвшилцөх асуудлыг хэлэлцэв. Санхүүжилтийн ерөнхий хөтөлбөрийн төслийн талаар Сангийн сайд Б. Жавхлан танилцууллаа. Монгол Улсын урт, дунд хугацааны хөгжлийн бодлого, төлөвлөлтийн баримт бичигт тусгагдсан хүн бүрд чанартай боловсрол эзэмших эрх тэгш боломж бүрдүүлэх, эрүүл мэндийн чанар, хүртээмжийг нэмэгдүүлж, үр дүнтэй тогтолцоог хөгжүүлэх, гамшгаас сэргийлэх үндэсний болон орон нутгийн чадавхыг бэхжүүлж, гамшигт тэсвэртэй дэд бүтцийг бий болгох зорилтуудын хүрээнд Азийн хөгжлийн банкны хөнгөлөлттэй зээлийн эх үүсвэрээр дараах 4 төслийг хэрэгжүүлэхээр төлөвлөжээ. Нэгт, Засгийн газраас 2026 оныг “Боловсролыг дэмжих жил” болгон зарласантай холбоотойгоор боловсролын салбарт тулгамдаж буй сургууль, цэцэрлэгийн хүртээмжийг нэмэгдүүлэх, сургалтын анги дүүргэлтийг бууруулж, хүүхэд, багачуудын суралцах орчныг сайжруулах зорилгоор 130.0 сая ам. долларын хөнгөлөлттэй зээлээр 31 сургууль, 9 цэцэрлэг барьж байгуулах “Эдийн засгийн хүндрэлийн үед боловсролын чанар хүртээмжийг сайжруулах төслийн 2 дахь үе шат”; Хоёрт, техникийн болон мэргэжлийн боловсролын чанарыг хөдөлмөрийн зах зээлийн эрэлтэд нийцүүлэх, ажиллах хүчний хомсдол үүсээд байгаа салбаруудад чиглэсэн мэргэжлийн боловсон хүчин бэлтгэх зорилгоор 20.0 сая ам. долларын хөнгөлөлттэй зээлээр Мэргэжлийн болон техникийн боловсролын сургалтын тогтолцоог орчин үеийн технологид суурилан бэхжүүлэх “Монгол Улсын ажиллах хүчний ур чадварыг хөгжүүлэх” төсөл; Гуравт, улсын хэмжээнд яаралтай болон эрчимт эмчилгээний дэд бүтцийг өргөжүүлэн шинэчлэх, хот, хөдөөгийн ялгааг арилгаж, түргэн тусламжийн хүртээмжийг нэмэгдүүлэх зорилгоор 225.0 сая ам. долларын хөнгөлөлттэй зээлээр “Аймгуудын эрүүл мэндийн тусламж үйлчилгээг сайжруулах, эрчимжүүлэх” төсөл; Дөрөвт, гамшгийг сөрөн тэсвэрлэх үндэсний чадавхыг бэхжүүлэх, Онцгой байдлын байгууллагын гамшигтай тэмцэх, эрэн хайх, аврах, хор уршгийг арилгах, хойшлуулшгүй сэргээн босгох чадавхыг нэмэгдүүлэх зорилгоор 100.0 сая ам. долларын хөнгөлөлттэй зээлээр “Монгол Улс дахь гамшгийг сөрөн тэсвэрлэх чадавхыг бэхжүүлэх” төслийг санхүүжүүлэхээр тус тус төлөвлөөд байна хэмээн танилцуулав. Азийн хөгжлийн банктай байгуулах “Санхүүжилтийн ерөнхий хөтөлбөр”-ийн зээлийн ерөнхий нөхцөлийн хувьд хөнгөлөлттэй эх үүсвэрийн зээл нь тогтмол 2 хувийн хүүтэй, 25 жилийн хугацаатай, эхний 5 жилд үндсэн төлбөрөөс чөлөөлөгдөх юм байна. Энгийн эх үүсвэрийн зээл нь 4.8 хувийн хөвөгч хүүтэй, 25 жилийн хугацаатай, эхний 5 жилд үндсэн төлбөрөөс чөлөөлөгдөх бөгөөд 0.15 хувийн хөрөнгө нөөцлөн баталгаажуулсны шимтгэлтэй аж. “Санхүүжилтийн ерөнхий хөтөлбөр”-ийг байгуулснаар Азийн хөгжлийн банкнаас Монгол Улсад олгох зээлийн эх үүсвэрийг баталгаажуулж, төсөл, арга хэмжээний санхүүжилтийг шуурхай шийдвэрлэх боломжийг бүрдүүлнэ гэж үзжээ. Санхүүжилтийн ерөнхий хөтөлбөрийн төслийг Эдийн засгийн байнгын хорооны хуралдаанаар хэлэлцээд зөвшилцөхийг дэмжсэн хэмээн УИХ-ын гишүүн Г. Очирбат танилцуулав. Үргэлжлүүлэн хэлэлцэж буй асуудалтай холбогдуулан УИХ-ын гишүүд асуулт асууж, байр сууриа илэрхийллээ. Тухайлбал, УИХ-ын гишүүн Д.Үүрийнтуяа, Улсын хэмжээнд хөдөө аж ахуйн боловсон хүчнийг бэлтгэж байсан ХААИС энэ чиглэлээр мэргэжилтэн бэлтгэхээ больчихоод байгааг тодотгоод, зээлийн хөрөнгөөр хөдөө аж ахуйн чиглэлээр жишиг сургууль байгуулахын оронд сургуулийнхаа нөөц бололцоог ашиглах нь зүйтэй гэсэн байр суурьтай байгаагаа илэрхийлсэн. Боловсролын сайд П. Наранбаяр, Азийн хөгжлийн банкны 20 сая ам. долларын хөнгөлөлттэй зээлийн хөрөнгийн 16 сая ам. долларыг политехник коллежийг барихад, хөдөө аж ахуйн ажиллах хүчнийг бэлтгэх сургалтын хөтөлбөрийг сайжруулахад 0.6 сая ам. доллар, хүний нөөцийн эрэлт нийлүүлэлтийн дүн шинжилгээ хийхэд 0.5 сая ам. доллар, магадалшгүй ажлын зардалд 2.3 сая доллар зарцуулахаар тооцоолсон байгаа. Төвийн бүсэд политехникийн коллеж байгуулах зорилго нь хөдөө аж ахуйн салбар дахь хүний нөөцийн ур чадварыг хөгжүүлэх, ухаалаг технологи, инновацыг нэвтрүүлэх, мэргэжлийн болон техникийн боловсролын төрөлжсөн жишиг сургалтын тогтолцоог хөгжүүлэх юм. Ингэснээр ХАА-н шинэ техник, технологийн ур чадвартай хүний нөөцийг бэлтгэнэ. Мөн хөдөлмөрийн зах зээлийн эрэлт нийлүүлэлтийн уялдааг хангаж, холбогдох талуудын хамтын ажиллагаа, түншлэлд суурилсан салбар дундын зохицуулалтыг бий болгохоор зорьж байна. Хөдөө аж ахуйн их сургууль газар тариалангийн чиглэлээр мэргэжилтэн бэлтгэх нь эрс буурсан. Сүүлийн үед хөдөө аж ахуйн салбар маш их техникжиж, шинэ ололтуудыг нэвтрүүлж байна. Үүнийг богино хугацаанд эзэмшсэн боловсон хүчнийг бэлтгэх хэрэгтэй байгаа учраас зээлийн санхүүжилтийн хөтөлбөрт багтаасан хэмээлээ. УИХ-ын гишүүн Ж. Батжаргал, Азийн хөгжлийн банкны 475 сая долларын зээлийн санхүүжилтийн ерөнхий хэлэлцээр хийгдсэний дараа төсөл хэрэгжүүлэх газар, байршлаа нарийсган өөрчлөх боломж гарах эсэхийг тодруулаад, төсөл хэрэгжсэнээр бий болох үр дүнг хэрхэн тооцсон талаар асуусан. Боловсролын сайд П. Наранбаяр, Санхүүжилтийн хөтөлбөрийн хүрээнд 41 байршилд сургууль, цэцэрлэг барихаар төлөвлөсөн. Бид газар зүйн мэдээллийн системд үндэслэн, хүн амын нягтшил, хэрэгцээг судалж үзээд байршлыг тогтоогоод байна. Гэхдээ ерөнхий хэлэлцээрийг Азийн хөгжлийн банктай байгуулсны дараа байршил болгон дээр хэлэлцээр хийнэ. Тэр үед зайлшгүй шаардлагатай өөрчлөлтүүдийг оруулах боломж бий. Политехник коллеж, түүнийг дагасан ур чадварын сургалтуудтай холбоотой тооцоолол хийж үзсэн. Хөтөлбөрийн хүрээнд 2035 он гэхэд 28-30 мянган чадварлаг ажилтан бэлтгэх боломжтой гэж харж байгаа. Ингэснээр жил бүр 500-535 сая ам. долларын ДНБ-ий өсөлт, 43-46 сая ам. долларын бүтээмжийн өсөлт бий болох боломжтой гэж үзсэн. Төслийн хүрээнд жижиг бизнес эрхэлж байгаа эмэгтэйчүүдийг дэмжих сургалтаас гадна, газар тариалан, хүнсний үйлдвэрлэл, малчид, бизнес эрхлэгчид, хоршооны гишүүдийн сургалтуудыг зохион байгуулна. Нийтдээ 39 хөтөлбөр хэрэгжүүлнэ гэсэн хариулт өгөв. УИХ-ын гишүүн Л. Энхнасан, Нийт 17 байршилд эрүүл мэндийн тусламж үйлчилгээг дээшлүүлэх, эмчилгээний чанарыг сайжруулах хөтөлбөр хэрэгжүүлнэ гэж заасны долоо нь орон нутагт эмнэлэг байгуулахаар тусгасныг дурдаад, энэ нь бүсийн бодлоготой хэрхэн уялдаж байгаа вэ хэмээн асуусан. Мөн хавдрын эрт илрүүлэг, эрчимт эмчилгээний чанарыг сайжруулна гэсэн хөтөлбөрт орон нутгийн эмнэлгүүд хамрагдах эсэхийг лавлав. Эрүүл мэндийн сайд Ж. Чинбүрэн, Хөтөлбөрт нийт 17 аймгийн нэр орсон ч 21 аймагт хэрэгжүүлнэ. Дархан-Уул аймагт Европын сэргээн босголтын банкны санхүүжилтээр эмнэлэг баригдаж байна. Мөн Увс, Ховд аймагт эмнэлгийн өргөтгөл хийгдсэн. Энэ мэтчилэн хөтөлбөр 21 аймагт хэрэгжинэ. Ганц барилга барих бус тоног төхөөрөмж, түргэн тусламжийн автомашинаар хангах зэргээр түргэн тусламжийн үйлчилгээг сайжруулахаар төлөвлөсөн гэсэн хариултыг өглөө."
  },
  {
    "id": "75820-2",
    "url": "https://www.parliament.mn/nn/75820/",
    "title": "Байнгын хороодын хамтарсан хуралдаанаар “Санхүүжилтийн ерөнхий хөтөлбөр”-ийн төслийг зөвшилцөхийг дэмжлээ",
    "date": "2025-10-08",
    "category": "Байнгын хороо",
    "part": 2,
    "totalParts": 2,
    "content": "Ийнхүү гишүүд асуулт асууж, байр сууриа илэрхийлсний дараа санал хураалт явуулахад хуралдаанд оролцсон гишүүдийн олонх “Санхүүжилтийн ерөнхий хөтөлбөр”-ийн төслийг зөвшөөрч гарын үсэг зурах эрхийг Засгийн газарт олгохыг дэмжлээ хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75819-1",
    "url": "https://www.parliament.mn/nn/75819/",
    "title": "БОХХААБХ: Хог хаягдлын тухай хуулийн хэрэгжилтийн талаарх мэдээллийг сонсож, ажлын хэсэг байгуулав",
    "date": "2025-10-08",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Байгаль орчин, хүнс, хөдөө аж ахуйн байнгын хорооны өнөөдрийн хуралдаан /2025.10.08/ 12 цаг 23 минутад гишүүдийн ирц бүрдсэнээр эхэлж, Хог хаягдлын тухай хуулийн хэрэгжилтийн талаарх Байгаль орчин, уур амьсгалын өөрчлөлтийн сайдын мэдээллийг сонслоо. Сүүлийн жилүүдэд хүн ам өсөн нэмэгдсэнээр хог хаягдлын хэмжээ ихсэж байгааг Б. Батбаатар сайд мэдээлэлдээ онцлов. Харин аюултай хог хаягдлын хэмжээ 2023 онд 433.9 мянган тонн болж, 2022 онтой харьцуулахад 133.5 мянган тонноор буурсан. Үүнд эмнэлэг, эрүүл мэндийн байгууллагаас үүссэн хог хаягдал 138.1 тонноор буурсан нь нөлөөлсөн гэж байлаа. Гэхдээ цахилгаан станц, дулааны үйлдвэрлэлээс үүссэн аюултай хог хаягдлын хэмжээ 2023 онд өмнөх оноос 1.8 мянган тонн, уул уурхайн үйл ажиллагаанаас үүссэн аюултай хог хаягдал 2.5 мянган тонн, арьс шир, үслэг, ноос ноолуур, ээрмэлийн үйлдвэрийн аюултай хог хаягдал 0.1 мянган тонноор өссөн гэж мэдээлэлд дурдав. 2020 онд нийт аюултай хог хаягдлын 76.7 хувийг эмнэлэг, эрүүл мэндийн байгууллага, 21.4 хувийг цахилгаан станц, дулааны үйлдвэрлэл эзэлж байсан бол 2023 онд 36.1 хувийг эмнэлэг, эрүүл мэндийн байгууллага, 43.3 хувийг цахилгаан станц, дулааны үйлдвэрлэл, 20.1 хувийг уул уурхайн үйл ажиллагаа эзэлж байгаа аж. Хог хаягдлын тухай хуулийн шинэчилсэн найруулгыг 2017 онд баталсан бөгөөд аюултай хог хаягдлыг савлах, түр хадгалах, тээвэрлэх, устгах, хадгалах цуглуулах, дахин боловсруулах үйл ажиллагаа эрхлэх болон байгууламжийн байршилд тавигдах шаардлага, үйл ажиллагаа эрхлэгчийг бүртгэх зөвшөөрөл олгох, хяналт шинжилгээ хийх, тайлагнах зэрэг аюултай хог хаягдлын менежменттэй холбоотой зохицуулалтыг шинээр тусгасан. Энэ хүрээнд аюултай хог хаягдлын цахим мэдээллийн сан үүсгэж, үүсгэгчийн бүртгэлд одоогийн байдлаар 2088 аж ахуйн нэгж байгууллага бүртгэгдэж, аюултай хог хаягдлыг цуглуулах, тээвэрлэх, хадгалах, дахин боловсруулах, үйл ажиллагаа эрхлэх чиглэлээр буюу эрүүл мэндийн хог хаягдлыг цуглуулах, тээвэрлэх, устгах, хаягдал аккумлятор, техникийн тосыг дахин боловсруулах зөвшөөрлийг улсын хэмжээнд 26 аж ахуйн нэгж, байгууллагад олгосныг Б. Батбаатар сайд мэдээлэлдээ онцлов. Салбарын хяналтын газраас 2023-2025 онд давхардсан тоогоор энгийн болон аюултай хог хаягдал үүсгэгч, дахин боловсруулах үйл ажиллагаа эрхлэгч нийт 3692 объектыг хяналт шалгалтад хамруулж, давхардсан тоогоор нийт 2211 зөрчил дутагдал илрүүлж, 1637 буюу 74 хувийг нь арилгуулж, 326 этгээдэд 138.400.000.0 төгрөгийн торгох шийтгэл, 1,067.147.140.0 төгрөгийн нөхөн төлбөр оногдуулсан байна. Мөн тэрбээр мэдээлэлдээ, Монгол Улсын Засгийн газрын 2022 оны 10 дугаар сарын 19-ний өдрийн 377 дугаар тогтоолоор Төв аймгийн Сэргэлэн сумын нутаг дэвсгэрт аюултай хог хаягдлын төвлөрсөн байгууламж барих газрын зориулалтаар 20 га газрыг улсын тусгай хэрэгцээнд авч, 2022 онд Байгаль орчинд нөлөөлөх байдлын урьдчилсан судалгаа, дүгнэлтийг боловсруулж, 2025 онд Аюултай хог хаягдлын байгууламжийн орлого, зарлагын эдийн засгийн тооцооллыг хөндлөнгийн мэргэжлийн байгууллагуудаар гүйцэтгүүлж, Төр, хувийн хэвшлийн түншлэлийн тухай хуулийн дагуу Эдийн засаг, хөгжлийн сайдад аюултай хог хаягдлын төвлөрсөн байгууламжийн төслийн гүйцэтгэгчийг сонгон шалгаруулах ажлыг зохион байгуулах хүсэлтийг хүргүүлээд байгааг дурдлаа. Улсын хэмжээнд аюултай хог хаягдлыг түр хадгалах тээвэр, логистикийн сүлжээ бий болгох зорилгоор аюултай хог хаягдлын жишиг зургийг мэргэжлийн байгууллагаар батлуулж, Ховд, Хөвсгөл аймагт стандартын шаардлага хангасан төвлөрсөн хогийн цэгийг байгуулж байна. Орчны бохирдлыг бууруулах үндэсний хорооны санхүүжилтээр 2020-2024 онд 15 аймаг, нийслэлд барьж, байгуулахаар төлөвлөн ажилласан. Одоогийн байдлаар Архангай, Өвөрхангай, Булган, Дундговь, Дархан-Уул зэрэг таван аймагт аюултай хог хаягдлыг түр хадгалах агуулгыг барьж дуусган, хүлээлгэн өгсөн бол, нийслэлийн Баянзүрх дүүрэг, 10 аймагт хөрөнгө санхүүгээс шалтгаалан барилгын ажил зогсонги байдалд орж, гүйцэтгэл 70-80 хувьтай байна. Орчны бохирдлыг бууруулах үндэсний хороо татан буугдаж, санхүүжилтийн хүндрэл үүссэн ч 2026 оны Байгаль орчин, уур амьсгалын өөрчлөлтийн сайдын багцад 1.2 тэрбум төгрөгийн төсвийн саналыг тусгасан гэв. Түүнчлэн Засгийн газрын 2023 оны 12 дугаар сарын 20-ны өдрийн хуралдааны 51 дүгээр тэмдэглэлийн дагуу Жижиг, дунд үйлдвэрийг хөгжүүлэх сангийн хөнгөлөлтэй зээл олгох жагсаалтад хог хаягдал дахин боловсруулах үйлдвэрийн салбар 2024 оноос эхлэн хамрагдаж, одоогоор таван аж ахуйн нэгжид 594.5 сая төгрөгийн зээл олгосон хэмээн мэдээлэлд дурдсан. Цаашид олон улсад баримталж байгаа “Үүсгэгч нь хариуцах”, \"Бохирдуулагч нь төлөх” зарчмуудыг хангах зорилгоор үйлдвэрлэсэн болон импортолсон зарим бараа, бүтээгдэхүүний хэрэглээнээс үүсэх хаягдал, сав баглаа боодлыг эргүүлэн татаж цуглуулах, дахин ашиглах, боловсруулах асуудлыг үйлдвэрлэгч болон импортлогч нь хариуцах, үүсгэсэн хэмжээнээсээ хамаарч төлбөр, хураамж тооцох, эрх зүйн зохицуулалтууд бий болгох чиглэлээр Хог хаягдлын тухай хуульд нэмэлт, өөрчлөлт оруулах тухай хуулийн төслийг боловсруулан батлуулахаар ажиллаж байгааг салбарын сайд мэдээлэлдээ онцлон тэмдэглэсэн. Мэдээлэлтэй холбогдуулж гишүүд асуулт асууж, санал хэлж, байр сууриа илэрхийллээ. Тухайлбал Улсын Их Хурлын гишүүн Ц. Идэрбат энгийн хог хаягдал нь хүрээлэн буй орчин, хүмүүсийн амьдралын чанарт нөлөөлж байгааг онцлоод салбарын яамнаас хог хаягдлын менежментийн талаар баримталж буй бодлого болон Байгаль орчны багц хуулийн төслийг хэдийд өргөн мэдүүлэх болсон талаар лавлав. Улсын Их Хурлын гишүүн Б. Уянга аюултай хог хаягдалд эзэлж буй эмнэлэг, эрүүл мэндийн байгууллагаас үүссэн хог хаягдал 46.8 хувиар буурсны шалтгаан нөхцөлийг лавлаад цаашлаад Төв аймгийн Сэргэлэн сумын нутаг дэвсгэрт баригдах аюултай хог хаягдлын төвлөрсөн байгууламжийн барилгын ажил удааширсан шалтгааныг тодрууллаа. Мөн Хог хаягдлын тухай хуульд нэмэлт, өөрчлөлт оруулах тухай хуулийн төсөлд эрх зүйн орчныг сайжруулахаар тодорхой ямар зохицуулалт тусгасныг сонирхож байлаа. Харин Улсын Их Хурлын гишүүн Б. Мөнхсоёл айл, өрхүүд хог хаягдлаа ангилан, ялгаад тавихаар хог ачихдаа бүгдийг нь хамж аваад нэг газар овоолж байгаа тулгамдсан асуудлыг түргэн шуурхай шийдвэрлэх шаардлагатайг онцлоод Хог хаягдлын тухай хуульд нэмэлт, өөрчлөлт оруулах тухай хуулийн төсөлд хогийг үүсгэгч нь хариуцах, бохирдуулагч нь төлөх зарчмыг тусгахдаа асуудлыг нарийвчлан нягтлан үзэх нь зүйтэй гэсэн санал хэлэв. Улсын Их Хурлын гишүүн Н. Наранбаатар Монгол Улс хог хаягдлаа ангилан ялгах, дахин боловсруулах, устгах тулгамдсан асуудалдаа дорвитой шийдэл гаргалгүй, ажил хийлгүй ирсний илрэл нь нийслэл, аймаг, сум, аялал жуулчлалын бүс нь хогондоо дарагдаад байгаа явдал гэв. Цаашлаад хог хаягдлын менежментийг хийж чадахгүй байгаа шалтгаан нь хуулийн хэрэгжилт, төсөв хөрөнгө, ангилан ялгалт, зохион байгуулалтын аль хүчин зүйлтэй нь холбоотой байгааг тодруулав."
  },
  {
    "id": "75819-2",
    "url": "https://www.parliament.mn/nn/75819/",
    "title": "БОХХААБХ: Хог хаягдлын тухай хуулийн хэрэгжилтийн талаарх мэдээллийг сонсож, ажлын хэсэг байгуулав",
    "date": "2025-10-08",
    "category": "Байнгын хороо",
    "part": 2,
    "totalParts": 2,
    "content": "Мөн гишүүд Байгаль орчин, уур амьсгалын өөрчлөлтийн яам нэн тэргүүнд аймаг, сумдын засаг дарга нартай ярилцаад энгийн хог хаягдлыг цэгцлэхэд ямар бэрхшээл байгааг судлаад яаралтай шийдвэрлэх, холбогдох хууль тогтоолын хэрэгжилтэд бодитой үнэлгээ хийлгэх шаардлагатай гэв. Мөн хог үүсгэгч нь хариуцах, бохирдуулагч нь төлөх зарчмыг төсөлдөө хэрхэн, яаж тусгах нь хамгийн чухал асуудал гэдгийг анхааруулж байлаа. Түүнчлэн хог, хаягдлыг дахин боловсруулах үйлдвэрүүдийг дэмжих, улмаар хог хаягдлыг салбар салбарын яамдууд нь хариуцуулахаар дундын асуудалд хэрхэн менежмент хийх, хэн зангидаж, яаж шийдвэрлэх зохицуулалтуудыг нь хуулийн төсөлд тодорхой тусгахыг хүслээ. Ийнхүү хуулийн хэрэгжилтийн нөхцөл байдлын мэдээллийг сонссонтой холбогдуулан Улсын Их Хурлаас “Ажлын хэсэг байгуулах тухай” Байнгын хорооны тогтоолын төслийг хэлэлцсэн юм. Уг тогтоолын төсөлтэй холбогдуулан асуулт асууж, үг хэлэх гишүүн байгаагүй тул төслийг батлахыг хуралдаанд оролцсон гишүүдийн 58.8 хувь нь дэмжив. Хог хаягдлын тухай хуулийн хэрэгжилтийг хянан шалгах, холбогдох шийдвэрийн төсөл боловсруулах, санал, дүгнэлт гаргах үүрэг бүхий ажлын хэсгийг Улсын Их Хурлын гишүүн Б. Мөнхсоёл ахалж, Улсын Их Хурлын гишүүн Н. Алтаншагай, С. Ганбаатар, Ж. Золжаргал, А. Ундраа, С. Одонтуяа, Б. Уянга, Т. Мөнхсайхан нарын бүрэлдэхүүнтэй байгуулахаар болов хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75818,
    "url": "https://www.parliament.mn/nn/75818/",
    "title": "Хуулийн төслийг хэлэлцүүлэгт бэлтгэх ажлын хэсэг, Байнгын хорооны гишүүд Цус сэлбэлт, судлалын үндэсний төвд ажиллалаа",
    "date": "2025-10-08",
    "category": "Байнгын хороо",
    "content": "Монгол Улсын Их Хурлын даргын 2025 оны 253 дугаар захирамжаар байгуулагдсан Цусны донорын тухай хуулийн төслийг хэлэлцүүлэгт бэлтгэж, санал, дүгнэлт боловсруулах үүрэг бүхий ажлын хэсэг өнөөдөр (2025.10.08) Цус сэлбэлт, судлалын үндэсний төв (ЦССҮТ)-ийн үйл ажиллагаатай танилцлаа. Ажлын хэсгийг Улсын Их Хурлын гишүүн Ж. Баясгалан ахалж, бүрэлдэхүүнд Улсын Их Хурлын гишүүн Б. Баярбаатар, Х. Болормаа, Д. Ганмаа, Д. Рэгдэл, У. Отгонбаяр, М. Сарнай, Л. Энхнасан, С. Эрдэнэбат нар ажиллаж буй юм. ЦССҮТ-ийн үйл ажиллагаатай танилцахад ажлын хэсгийн ахлагч, Улсын Их Хурлын гишүүн Ж. Баясгалан, гишүүн Х. Болормаа, С. Эрдэнэбат, Улсын Их Хурлын Хүний хөгжил, нийгмийн бодлогын байнгын хорооны дарга Б. Найдалаа, тус Байнгын хорооны гишүүн А. Ганбаатар, М. Ганхүлэг нар оролцож, төвийн Донор зохион байгуулалтын тасаг, Нэгдсэн лаборатори, Үйлдвэрлэлийн тасгийн болон түгээлтийн зарим ажилтай танилцаж, цусаа хандивлалаа. Төвийн шинэ барилга Азийн хөгжлийн банкны хөнгөлөлттэй зээлээр “Эрүүл мэндийн салбарын хөгжил хөтөлбөр-5” төслийн хүрээнд баригдаж 2016 онд ашиглалтад оржээ. Аюулгүй цус сэлбэлтийн тогтолцоог бэхжүүлэх дэд төслийг уг хөтөлбөрийн хүрээнд хэрэгжүүлж, улсын хэмжээний 26 цусны төвийн дэд бүтцийг сайжруулж, 21 аймгийн нэгдсэн эмнэлэг, Өвөрхангай аймгийн Хархорин, Завхан аймгийн Тосонцэнгэл, Сэлэнгэ аймгийн Мандал сумын эмнэлэг, нийслэлийн Багануур, Налайх дүүргийн цусны төвийн барилгыг засварлан, орчин үеийн өндөр хүчин чадал бүхий тоног төхөөрөмжөөр хангасан байна. Хэдийгээр боломжийн тоног төхөөрөмж, техник хэрэгслээр тухайн үед тоноглогдсон ч 10 жилийн хугацаанд дахин шинэчлэх, технологийн шинэчлэлтийг нэвтрүүлэх шаардлага бий болсон гэдгийг төвийн захирал, анагаах ухааны доктор Б. Нарантуяа хэлсэн юм. Улсын хэмжээнд цус сэлбэлтийн дэд бүтэц, лабораторийн хүчин чадлыг сайжруулснаар аймгуудын нэгдсэн эмнэлгүүдэд ажиллаж буй цусны төвүүд тус тусын хэрэгцээг хангаж буй ч ЦССҮТ-д чанарын хянан баталгаажуулалт хийх боломжгүй байгааг тэрбээр онцолсон юм. Мөн төвийн орон тоо, цалингийн санг анх 70 хүнээр баталж, төдөлгүй 80 хүнтэй байхаар орон тоог нэмэгдүүлсэн боловч цалингийн санг шинэчлэлгүй, хуучнаар нь үлдээсэн байна. Иймд төвийн эмч, бага эмч, сувилагчдын цөөнгүй хэсэг нь давхар ажил хавсран гүйцэтгэж, илүү ачаалалтай ажиллаж байгааг төвийн захирал Б. Нарантуяа дурдав. Цус сэлбэлт эмчилгээний эрэлт хэрэгцээ нэмэгдэж байгаатай холбоотойгоор тус төв орлогын төлөвлөгөөгөө давуулан биелүүлж, энэхүү давсан орлогоороо зарим тоног төхөөрөмж, техник хэрэгслээ сайжруулах, эмч, ажилчдад урамшуулал олгох зэрэг асуудлаа шийдвэрлэж байна. Гэвч эмнэлгүүдээс авах авлагын хэмжээ 3.0 тэрбум төгрөгөөс даваад байгааг танилцуулсан юм. Цус, цусан бүтээгдэхүүний хянан баталгаажуулах шинжилгээг өргөжүүлэхийн тулд аймгуудаас сорьц, дээж авч шинжлэн, хариуг онлайнаар мэдээлж ажиллах нь зүйтэй гэсэн хувилбарыг тус төвийнхөн ярилцаж буй юм. Гэвч сорьцоо татан авах тээвэрлэлийн асуудлыг хэрхэн зохицуулахаа шийдэх шаардлагатай болсон байна. Япон Улс энэ ажилд шуудангийн сүлжээг өргөн ашиглаж байгаа талаар Б. Нарантуяа захирал танилцуулж, энэ талаар хуулийн төсөлд тодорхой тусгах шаардлагатайг хэлсэн юм. Тус төвийнхөн эмнэлгүүдийн захиалгат цус, цусан бүтээгдэхүүний хүргэлтийг Улаанбаатарт хотын дотор дрон ашиглан хийж байгаагаа танилцуулсан юм. Нэг удаа цус өгсөн донор 650 орчим калори алддаг учир түүнийг нөхөх тохирсон илчлэг бүхий зууш, ундыг бэлтгэж өгдөг бөгөөд эдгээрийн үнэ, өртөг жил ирэх тутам өссөөр байгааг Донор зохион байгуулалтын тасгийн технологич эмч Ё. Улсболд танилцуулсан юм. Цусаа хандивлах бүрдээ гурван хүний амь аварч байдаг донорын үйл хэргийг идэвхжүүлэхийн тулд хуулийн төсөлд энэ төрлийн зардал, санхүүжилтийн асуудлыг тодорхой тусгах шаардлага бийг тэрбээр өгүүлэв. Тус төвийн нэгдсэн лабаораторид донорын болон бүтээгдэхүүний нарийвчилсан шинжилгээг хийхийн зэрэгцээ Улаанбаатар хотын дүүргүүдийн цусны төвүүдийн бүтээгдэхүүнийг нэгдсэн байдлаар шинжилж, баталгаа гаргадаг байна. Цусны донорын хандивласан цуснаас гурван төрлийн бүтээгдэхүүн гаргаж авдаг бөгөөд ЦССҮТ-ийн Үйлдвэрлэлийн тасагт өнөөдрийн байдлаар 36 нэр, төрлийн бүтээгдэхүүн үйлдвэрлэж буй юм. Тэдгээрийг гэрлээр болон рентгенээр шарж, эмгэг төрүүлэгч болон дархлагийн эсийг идэвхгүй болгодог бөгөөд эдгээр төхөөрөмжүүдийг шинэчлэх хугацаа болоод байгааг тус тасгийн технологич эмч, Монгол Улсын Гавьяат эмч Н. Халиун танилцуулав. Бүтээгдэхүүн тус бүрийн хадгалалт, нөөцлөлт, түүний горим, тохиргоо нь харилцан адилгүй бөгөөд 30-80 хэмийн хүйтэн орчинд, таван хоногоос 10 жил ч хадгалж болдог онцлогтой юм. Харьцангуй хүйтэн орчинд ажилладаг учир ханиад хүрчихгүй байхыг хичээдэг гэдгээ тэрбээр дурдаж байлаа. Мөн цусны донорыг урамшуулах, алдаршуулах үйл ажиллагааны талаар төвийн Нийгмийн ажилтан Д. Дулмаа танилцууллаа. Дэлхий дахинд жил бүрийн зургадугаар сарын 10-ныг Цусны донорын өдөр болгон тэмдэглэдэг бол манай улс сар бүрийн 03-ныг “Цусаа бэлэглэх өдөр” болгоод байгаа юм. Одоогийн байдлаар манай улсад 35-аас дээш удаа цусаа хандивласан “Хүндэт донор” 3699 байгаа бол 70-аас дээш удаа өгсөн “Хүрэл донор” 228, 100-аас дээш удаа өгсөн “Мөнгөн донор” 50, 150-иас дээш удаа өгсөн “Алтан донор” 15 байна. Мөн 200-аас олон удаа цусаа хандивлаж олон зуун хүний амь, амьдралыг аварсан хоёр “Топ донор” байгааг Нийгмийн ажилтан Д. Дулмаа онцолж, 150-иас дээс удаа цусаа өгсөн доноруудыг ЦССҮТ-өөс тодорхойлон, Монгол Улсын Ерөнхийлөгчийн зарлигаар “Шударга журам” медалиар шагнуулдаг гэлээ. Хамгийн олон буюу 256 удаа өөрийн “шингэн эрхтэн”-ээсээ хандивласан донорын үйл хэргийг үнэлэх, “Гавьяат донор” цол бий болгох талаар хуулийн төсөлд тусгах боломжтой эсэхийг хөндөж байв. ЦССҮТ-өөс цусаа бэлэглэх үйлсийг дэлгэрүүлэх зорилгоор “Бахархал” тэмдгийг бий болгосон байна. Энэ өдөр 10 дахь удаагаа цусаа хандивласан Улсын Их Хурлын гишүүн С. Эрдэнэбатад “Бахархал 10” тэмдэг гардуулж, баяр хүргэлээ. 10 удаа цусаа хандивлахад хоёр жил зарцуулсан тухайгаа Улсын Их Хурлын гишүүн С. Эрдэнэбат сонирхуулсан юм. Цусны донорын тухай хуулийн төслийг хэлэлцүүлэгт бэлтгэх ажлын хэсгийн ахлагч, Улсын Их Хурлын гишүүн Ж. Баясгалан дэлхийн 171 улсаас 110 улс цус сэлбэлтийн аюулгүй байдал, чанарыг зохицуулсан бие даасан тусгай хуультай байгааг дурдаж, Монгол Улсын цус сэлбэлтийн тусламж үйлчилгээний өнөөгийн нөхцөл, тулгамдаж буй асуудлын талаар товч танилцуулсан юм. Улсын Их Хурлын гишүүн Ж. Чинбүрэн, Ж. Алдаржавхлан, А. Ариунзаяа, Н. Батсүмбэрэл нарын санаачилж, энэ оны гуравдугаар сард өргөн мэдүүлсэн дээрх хуулийн төсөл найман бүлэг, 35 зүйлтэй, цусны донор, аюулгүй байдалтай холбоотой төрийн бодлого, удирдлага, зохион байгуулалт, үйл ажиллагааны эрх зүйн байдлыг зохицуулах зорилготой юм. Хуулийг баталснаар цус сэлбэлт, судлалын салбарын эрх зүйн орчин улам боловсронгуй болж, цус, цусан бүтээгдэхүүний нөөц, хангамж сайжран, тус салбар хөгжин дэвших шинэ боломжууд бий болно гэдгийг тэрбээр онцоллоо гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": "75815-1",
    "url": "https://www.parliament.mn/nn/75815/",
    "title": "Төсвийн байнгын хороо Монгол Улсын 2026 оны төсвийн тухай хуулийн төслүүдийн хоёр дахь хэлэлцүүлгийг хийлээ",
    "date": "2025-10-07",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төсвийн байнгын хорооны өнөөдрийн /2025.10.07/ хуралдаан 16 цаг 20 минутад гишүүдийн ирц бүрдсэнээр эхэлж, хоёр асуудал хэлэлцэв. Байнгын хорооны дарга Х. Ганхуягийн танилцуулсан хэлэлцэх асуудлын дараалалтай холбогдуулан асуулт асууж, үг хэлэх гишүүн байгаагүй тул Засгийн газраас 2025 оны 09 дүгээр сарын 01-ний өдөр өргөн мэдүүлсэн Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн хоёр дахь хэлэлцүүлгийг хийлээ. Энэ үеэр Байнгын хорооны дарга Улсын Их Хурлаар Монгол Улсын 2026 оны төсвийн тухай хуулийн төслүүдийг хэлэлцэж байгаатай холбогдуулан тус Байнгын хорооноос “Төсвийн орлого бүрдүүлэлт”, “Улсын төсвийн хөрөнгө оруулалт”, “Уул уурхай бүтээгдэхүүний экспортын боломж, эрсдэл”, “Боловсрол, эрүүл мэнд, нийгмийн хамгааллын салбарын 2026 оны төсвийн төсөл”, \"Соёл, спорт, аялал жуулчлал, залуучуудын салбарын 2026 оны төсвийн төсөл”-ийн талаар нийт зургаан цуврал хэлэлцүүлэг зохион байгуулсныг онцлон тэмдэглэв. Хэлэлцүүлэгт оролцогчид эрүүл мэнд, боловсролын салбарт гүйцэтгэлд суурилсан санхүүжилтийн шинэчлэлийг эрчимжүүлэх, багш нарын цалин, ахмад настны тэтгэврийг инфляцтай уялдуулан нэмэгдүүлэх, хөрөнгө оруулалтыг урт хугацааны хөгжлийн зорилттой уялдуулах, гадаадын зээл, тусламжийн үр дүнг үнэлж, өрийн тогтвортой байдлыг хангах бодлогыг хэрэгжүүлэх, татварын шинэчлэлийн хүрээнд иргэд, аж ахуйн нэгжүүдэд олгох дэмжлэгийг оновчтой болгох, өрхийн орлогыг дэмжих зэрэг арга хэмжээг хэрэгжүүлэх шаардлагатайг хөндсөн талаар гишүүдэд танилцуулсан. Мөн тус Байнгын хорооноос зохион байгуулсан хэлэлцүүлгүүдээс гарсан саналуудыг нэгтгэн Улсын Их Хурлын чуулганы нэгдсэн хуралдаанаар Монгол Улсын ирэх оны төсвийн төслийн хоёр дахь хэлэлцүүлгийг хийх үеэр танилцуулах, мөн холбогдох төрийн захиргааны байгууллагууд болон Сангийн яам, Эдийн засаг, хөгжлийн яаманд хүргүүлнэ гэдгийг мэдэгдлээ. Түүнчлэн хуулийн төслүүдийн хоёр дахь хэлэлцүүлэг явуулсан талаарх Байнгын хороодын санал, дүгнэлтийг гишүүдэд тараасныг танилцуулсан. Хэлэлцэж буй асуудалтай холбогдуулан гишүүд асуулт асууж, үг хэлэв. Тухайлбал, Улсын Их Хурлын гишүүн Д. Батбаяр Хавдар судлалын үндэсний төвийн II цогцолборын барилга, гадна шугам сүлжээний ажил төсөвлөлтийн шаардлага хангаагүй төсөл арга хэмжээний жагсаалтад орсон шалтгааныг тодруулахын зэрэгцээ зураг төсөл, төсөвлөлтийн шаардлага хангаагүй нийтдээ хэчнээн төсөл арга хэмжээ байгааг лавлалаа. Сангийн яамны Төрийн нарийн бичгийн дарга Ж. Ганбат Хавдар судлалын үндэсний төвийн цогцолборын төсөл арга хэмжээнд улсын төсвийн хөрөнгө оруулалтаас 2.4 тэрбум төгрөг төлөвлөснийг дурдаад төсөвлөлтийн шаардлага хангаагүй шалтгаан нь салбарын яамдуудтай нь холбоотой гэв. Тодруулбал, Эрүүл мэндийн яамны анхны батлагдсан төсөв дээр 2025 оны төсвийн тодотголоор нэмж 60 тэрбум төгрөгийн тоног төхөөрөмж авах хөрөнгийг тусгаж, Улсын Их Хурлаар баталсан. Үүнийгээ ашиглаж чадаагүй тул хураалгасан. Өөрөөр хэлбэл, захиалагч буюу салбарын яамдууд төслийн бэлэн байдлыг хангуулах хариуцлагын асуудалд анхаарал сул байгаа гэв. Дээрх асуултад Үндэсний аудитын газрын Гүйцэтгэлийн аудитын газрын захирал Д. Энхболд нэмэлт тайлбар өгөв. Тэрбээр Хавдар судлалын үндэсний төв II цогцолборын барилга, гадна шугам сүлжээний төсөл арга хэмжээ нь аудитаар зураг төсөв, төсөвлөлтийн шаардлага хангаагүй таван арга хэмжээний нэг байсныг тодотгов. Мөн аудитаар тухайн жилийн санхүүжилттэй уялдуулж төлөвлөөгүй нийт 75 төсөл арга хэмжээ байсныг онцлоод эдгээр нь төсөвлөлтийг гурван жилийн хугацаанд тэнцүү хуваарилсан байх гэдэг шаардлагыг хангаагүй байсан гэлээ. Улсын Их Хурлын гишүүн Ж. Алдаржавхлан ирэх жилийн төсөвт багш нарын цалинг нэмж тусгах боломж бий эсэх, ипотекийн зээлийн санхүүжилтийн эх үүсвэрт нийт хэчнээн төгрөг төсөвлөсөн талаар тодруулав. Ажлын хэсгээс ирэх оны төсвийн төсөлд хуримтлалын сангийн ноогдол ашгийн орлого 372.9 тэрбум төгрөг, хөрөнгө оруулалтын орлого 156 тэрбум төгрөг нийт 528.9 тэрбум төгрөгөөр ипотекийн зээлийг санхүүжүүлэхээр тусгасан гэж байлаа. Харин Сангийн сайд Б. Жавхлан багш нар гэхгүйгээр төрийн албан хаагчдын цалинг нэмэх төсвийн хязгаар, боломж хэр байгаатай гишүүд төсвийн төслөөс танилцсан байх гээд Монгол Улсын 2026 оны төсвийн тухай хуулийн төслүүдээ Улсын Их Хуралд өргөн барьсан тул холбогдох 200 хуулиар төсвийг хэрхэн, яаж нэмж хуваарилсныг эргэн харах шаардлагатай байгааг хариултдаа онцолсон. Бодлогын орон зай байхгүй энэхүү хүнд цаг үед тэрхүү хуулиудыг эрэмбэлснээр орон зай гарна гэсэн тайлбарыг өглөө. Түүнчлэн Улсын Их Хурлын гишүүн Ж. Батжаргал төсвийн төсөлд 80-аас дээш хувийн гүйцэтгэлтэй барилга байгууламжуудыг дуусгахад анхаарсан эсэх, дутуу дүнтэй төсөл арга хэмжээний санхүүжих дүнг тодруулав. “Өмнөх оны болон эхэлсэн төслүүдтэй холбоотой нэмэлт санхүүжилтийн хүсэлтийг холбогдох яамдаас ирүүлсэн. Сангийн яамнаас өнгөрсөн жилийн 12 дугаар сараас эхлэн найман удаагийн албан бичгээр бүх төслүүдийн магадлал гарсан нэмэгдлүүдийг аудитад хүргүүлсэн. Нийт нэмэгдлийн дүн 194 төслийн 609 тэрбум төгрөг байгаа. Төслийг өргөн барихаас өмнө Үндэсний аудитын газрын дүгнэлтээр баталгаажуулаад 100 төслийн 194 тэрбум төгрөгийн санал ирснийг төсвийн төсөлд бүрэн тусгасан. Төсвийн төслийг өргөн барьснаас хойш Үндэсний аудитын газраас 15 төслийн 23 тэрбум төгрөгийн нэмэгдэлтэй санал ирснийг УИХ руу хүргүүлсэн” хэмээн ажлын хэсгээс хариулж байлаа. Мөн ажлын хэсгээс төсвийн төсөлд тусгасан нийт ажлуудын 424 төсөл буюу 73 хувь нь 2024-2026 онд, 19 хувь буюу 110 төсөл нь 2027 онд дуусна. Үлдсэн 7 хувь буюу 45 төсөл нь 2026 онд шинээр эхэлж байгаа бөгөөд 2028 онд дуусна гэв. Түүнчлэн ирэх оны төсвийн төсөлд тусгасан 579 төслийн 430 нь өмнөх онуудад эхэлсэн шилжих хөрөнгө оруулалтууд тул 2026 онд ажлыг нь бүрэн дуусахаар төлөвлөсөн гэж байлаа. Харин Улсын Их Хурлын гишүүн Б. Мөнхсоёл төсвийн шинэчлэлийг хийх шаардлагатайг онцлоод ирэх оны төсвийн төсөлд төрийн албан хаагч, ялангуяа багш нарын цалинг 10-15 хувиар нэмж тусгахад анхаарч ажиллах нь зүйтэй гэсэн байр суурийг илэрхийлэв. Түүнчлэн Улсын Их Хурлын гишүүн Д.Үүрийнтуяа цаашдаа төсвийн төслийг боловсруулахдаа зөвхөн уул уурхайн бүтээгдэхүүний орлогод тулгуурлан зардлаа тааруулаад байж болохгүй, төсвийн эрс шинэчлэлийг хийх зайлшгүй шаардлагатай гэсэн санал хэлсэн. Ингээд Монгол Улсын 2026 оны төсвийн тухай хуулийн төслүүдийн хоёр дахь хэлэлцүүлэг явуулсан талаарх Төсвийн байнгын хорооны санал, дүгнэлтийг Улсын Их Хурлын гишүүн Х. Ганхуяг чуулганы нэгдсэн хуралдаанд танилцуулахаар тогтов. Дараа нь Төсвийн зарлагын хяналтын дэд хорооны даргыг сонгох тухай асуудлыг хэлэлцэв. Монгол Улсын Их Хурлын тухай хуулийн 27 дугаар зүйлийн 27.10-т “Дэд хорооны даргыг харьяалах Байнгын хорооны хуралдаанаар гишүүдийн олонхын саналаар сонгох бөгөөд Төсвийн зарлагын хяналтын дэд хорооны даргыг цөөнхийн бүлгийн гишүүдээс, хэрэв цөөнхийн бүлэг байгуулах гишүүдийн тоо хүрэхээргүй бол цөөнхийн гишүүдээс сонгоно” гэж заасан байдаг."
  },
  {
    "id": "75815-2",
    "url": "https://www.parliament.mn/nn/75815/",
    "title": "Төсвийн байнгын хороо Монгол Улсын 2026 оны төсвийн тухай хуулийн төслүүдийн хоёр дахь хэлэлцүүлгийг хийлээ",
    "date": "2025-10-07",
    "category": "Байнгын хороо",
    "part": 2,
    "totalParts": 2,
    "content": "Иймд Улсын Их Хурал дахь АН-ын бүлгээс Улсын Их Хурлын гишүүн Дав. Цогтбаатарыг Төсвийн зарлагын хяналтын дэд хорооны даргад нэр дэвшүүлсэн талаарх албан бичиг ирүүлснийг Байнгын хорооны дарга Х. Ганхуяг уншиж, танилцуулав. Уг асуудлаарх санал хураалтыг Байнгын хорооны дараагийн хуралдаанаар явуулахаар болов хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75814-1",
    "url": "https://www.parliament.mn/nn/75814/",
    "title": "ЭЗБХ: “Төрөөс мөнгөний бодлогын талаар 2026 онд баримтлах үндсэн чиглэл батлах тухай” Улсын Их Хурлын тогтоолын төслийг хэлэлцлээ",
    "date": "2025-10-07",
    "category": "Байнгын хороо",
    "part": 1,
    "totalParts": 3,
    "content": "Эдийн засгийн байнгын хорооны өнөөдрийн (2025.10.07) хуралдаанаараа эхлээд Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн хоёр дахь хэлэлцүүлгийг хийсний дараа Монгол Улс болон Азийн хөгжлийн банк хооронд байгуулах “Санхүүжилтийн ерөнхий хөтөлбөр”-ийн төслийг зөвшилцөх асуудлыг үргэлжлүүлэв. Эдийн засгийн байнгын хорооны 2025 оны 9 дүгээр сарын 29-ний өдрийн хуралдаанаар тус асуудлыг хэлэлцэж, Улсын Их Хурлын гишүүн, Засгийн газрын гишүүн, Эрүүл мэндийн сайд Ж. Чинбүрэн төслийн талаар танилцуулсан. Сайдын танилцуулгатай холбогдуулан гишүүд асуулт асууж, ажлын хэсгээс хариулт авах үеэр Улсын Их Хурлын гишүүн Б. Тулга хэлэлцүүлгийг хойшлуулах горимын санал гаргаж, хуралдаанд оролцсон гишүүдийн олонх дэмжсэн юм. Өнөөдрийн хуралдаанаар уг асуудлыг үргэлжлүүлэн хэлэлцэв. Хэлэлцүүлэг гишүүдийн асуултаар үргэлжиллээ. Г. Лувсанжамц гишүүн, сургууль, цэцэрлэгийн хүртээмжийг нэмэгдүүлэх, сургалтын анги дүүргэлтийг бууруулж, хүүхдүүдийн суралцах орчныг сайжруулахаар 31 сургууль, 9 цэцэрлэг барихдаа нийслэлд 17 сургууль, 1 цэцэрлэг, орон нутагт 15 сургууль, 8 цэцэрлэг байгуулахаар төлөвлөснийг өөрчлөх саналтай байгаагаа хэллээ. Тэрбээр улсын хэмжээнд ачаалал нь хэтэрсэн сургууль, цэцэрлэгийн судалгаанд үндэслэн нийслэлд 25 сургууль, 4 цэцэрлэг, орон нутагт 7 сургууль, 5 цэцэрлэг барих нь зүйтэй хэмээн тооцсон байна. Уг саналтай холбогдуулан Сангийн сайд, Боловсролын сайд нар холбогдох тайлбарыг хийж, Улсын Их Хурлаас гарсан шийдвэрийг хэрэгжүүлж ажиллах болно гэдгээ илэрхийлсэн. Г. Очирбат гишүүн зээлийн хэмжээ, бүтцийг тодотгоод, нийт зээлийг нөхцөлийг хөнгөлөлттэй болгох талаар судалсан эсэхийг тодруулж, Сангийн яамнаас хариулт авав. Зээлийн ерөнхий хэлэлцээр гэдгийг Б. Жавхлан сайд онцлоод “Ерөнхий хэлэлцээрийг Улсын Их Хурал соёрхон баталсны дараа төсөл бүрээр тусгайлан хэлэлцээрт орно. Тэр үед хэлэлцээрийн эцсийн магадлан хийгдсэн дүн Азийн хөгжлийн банкнаас тавьдаг шаардлага, дүрмийн дагуу тогтоогддог” гэлээ. Азийн хөгжлийн банкны хөнгөлөлттэй зээлийн эх үүсвэрээс дөрвөн төслийг хэрэгжүүлэхээр төлөвлөсний нэг нь техникийн болон мэргэжлийн боловсролын чанарыг хөдөлмөрийн зах зээлийн эрэлтэд нийцүүлэх, ажиллах хүчний хомсдол үүсээд байгаа салбаруудад чиглэсэн мэргэжлийн боловсон хүчин бэлтгэх зорилгоор 20 сая ам. долларын хөнгөлөлттэй зээлээр мэргэжлийн болон техникийн боловсролын сургалтын байгууллагын тогтолцоог орчин үеийн технологид суурилан бэхжүүлэх, Монгол Улсын ажиллах хүчний ур чадварыг хөгжүүлэх төслийг хэрэгжүүлэх гэж байгааг Б. Уянга гишүүн тэмдэглэв. Үүнийг санхүүжүүлэх 20 сая ам. долларын задаргааг тодруулж, зөвхөн хөдөө аж ахуйн салбарт хэмээн төлөвлөсөн талаар лавлалаа. Хөдөө аж ахуйн салбар дахь хүний нөөцийн дутагдлыг арилгах чиглэлээр богино хугацааны сургалтуудыг хийх, түүнд шаардлагатай дадлагын орчныг орчин үеийн тоног төхөөрөмжөөр тоноглон бий болгох, мэргэжлийн болон политехникийн коллежийн дэд бүтцийг сайжруулах боловсролын салбарын төсөл хэмээн Боловсролын яамны Төрийн нарийн бичгийн дарга Х. Батжаргал тайлбарлаад, холбогдох задаргааг дэлгэрэнгүй танилцуулсан. Энэ төрлийн хэлэлцээрийг урт хугацаанд хийж, өнөөдрийн түвшинд хэлэлцдэг болохыг Б. Тулга гишүүн хэлээд, “Санхүүжилтийн ерөнхий хөтөлбөр”-ийн төслийг зөвшилцөхийг дэмжиж буйгаа хэллээ. Улсын Их Хурлын гишүүн Б. Заяабал Азийн хөгжлийн банкны хөнгөлөлттэй зээлийн эх үүсвэрээс хэрэгжих дөрвөн төслийн нэг болох аймгуудын эрүүл мэндийн тусламж үйлчилгээг сайжруулах эрчимжүүлэх төслийн талаар Ж. Чинбүрэн сайдаас, сургууль, цэцэрлэгийн хүртээмжийг нэмэгдүүлэх, сургалтын анги дүүргэлтийг бууруулж, хүүхдүүдийн суралцах орчныг сайжруулах төслийн хүрээнд Б. Наранбаяр сайдаас асуулт асууж, холбогдох тайлбар, хариултыг авсан. Байнгын хорооны дарга Р. Сэддорж зээлийн хүү, хугацааны талаар тодруулсан юм. Азийн хөгжлийн банктай байгуулах Санхүүжилтийн ерөнхий хөтөлбөрийн 475 сая ам. долларын зээлийн эх үүсвэр нь хоёр өөр төрлийнх хэмээгээд ажлын хэсгээс “243.8 сая ам. доллар нь Азийн хөгжлийн банкны хөнгөлөлттэй эх үүсвэр, зээл нь тогтмол 2 хувийн хүүтэй, 25 жилийн хугацаатай, эхний 5 жилд үндсэн төлбөрөөс чөлөөлөгдөх юм. 231.2 сая ам. долларын зээл нь энгийн эх үүсвэрийн зээл бөгөөд SOFR дээр нэмэх нь 0.6 хувийн хөвөгч хүүтэй. SOFR өнөөдөр 4.2 хувь байгаа, үүн дээр 0.6 хувь нэмэхээр 4.8 хувийн хүүтэй зээл. Хугацааны хувьд 25 жил, эхний 5 жил үндсэн төлбөрөөс чөлөөлөгдөх нөхцөлтэй” хэмээн ажлын хэсгээс хариулсан. Монгол Улс \"хөгжиж байгаа орны ангилал\"-д орчихсон учраас цаашид нэн хөнгөлөлттэй зээл олдох магадлал эрс буурна гэдгийг Сангийн сайд нэмж тайлбарлаад, энэ удаа холимог нөхцөлтэй, ийм хэмжээний зээл авч байгаа нь нэг талдаа сайн үзүүлэлт болохыг тайлбарласан. Ийнхүү гишүүд асуулт асууж дуусмагц Монгол Улс болон Азийн хөгжлийн банк хооронд байгуулах “Санхүүжилтийн ерөнхий хөтөлбөр”-ийн төслийг зөвшилцөхийг дэмжих эсэхээр санал хураалт явууллаа. Хуралдаанд оролцсон Улсын Их Хурлын 23 гишүүний 65.2 хувв нь дэмжиж, санал, дүгнэлтээ Төсвийн болон Аюулгүй байдал, гадаад бодлогын байнгын хороонд хүргүүлэхээр шийдвэрлэв. Хуралдааны төгсгөлд “Төрөөс мөнгөний бодлогын талаар 2026 онд баримтлах үндсэн чиглэл батлах тухай” Улсын Их Хурлын тогтоолын төслийг хэлэлцлээ. Монголбанкны ерөнхийлөгч Б. Лхагвасүрэн төслийн талаар танилцуулав. Эдийн засгийн сэргэлт, өсөлтийг дунд хугацаанд тогтвортой үргэлжлүүлэх нь өнгөрсөн жилийн мөнгөний бодлогыг боловсруулахад чухал зарчим, зорилт болж байсныг дурдаад “Энэ удаа ч бодлого, үйл ажиллагааг төлөвлөхөд энэхүү зорилт нь улам бүр ач холбогдолтой болж байна. Дэлхий нийтэд цахим шилжилт, олон улсын худалдаа, харилцаанд гарч буй өөрчлөлт, түүний нөлөөгөөр олон улсын мөнгө, санхүүгийн тогтолцоо, хурдтай хувьсан өөрчлөгдөж байгаа нөхцөлд байдалтай уялдуулан эдийн засгийн тогтвортой байдлыг дунд хугацаанд хадгалах, бэхжүүлэхэд чиглэсэн мөнгөний бодлогын үндсэн чиглэлийг боловсрууллаа” хэмээсэн. Монгол Улсын эдийн засаг харьцангуй тогтворжиж, оны эхний хагаст 5.6 хувиар өссөн байна. Үүнд өнгөрсөн өвөл тохиосон зудын нөлөө арилж, хөдөө аж ахуйн салбар оны эхний хагаст 35.6 хувиар өссөн нь нийт өсөлтийн талаас илүү хувийг бүрдүүлсэн байна. Төмөр зам, орон сууцны барилгын ажил идэвхжиж, барилгын салбар 25.2 хувиар, үйлчилгээний салбар 4.5 хувиар өссөн нь эдийн засгийн өсөлтөд эерэг нөлөө үзүүлжээ. Энэ оны сүүлийн хагаст зэсийн олборлолт нэмэгдэх, шинэ төслүүдийн бүтээн байгуулалт эрчимжих зэрэг нь эдийн засгийн өсөлтийг дэмжиж, улмаар эдийн засгийн өсөлт 2025, 2026 онд 5-6 хувийн тогтвортой өсөлттэй байх хүлээлттэй байгаа гэв. Инфляцыг бууруулж, эдийн засгийг тогтворжуулах зорилгоор авч хэрэгжүүлсэн мөнгөний бодлогын арга хэмжээ үр дүнгээ өгч, инфляц энэ оны 2-7 дугаар сарын хооронд буурсан ч 8 дугаар сард дотоодын хүнсний үнийн нөлөөгөөр бага хэмжээгээр нэмэгдсэн болохыг танилцуулгад дурдав."
  },
  {
    "id": "75814-2",
    "url": "https://www.parliament.mn/nn/75814/",
    "title": "ЭЗБХ: “Төрөөс мөнгөний бодлогын талаар 2026 онд баримтлах үндсэн чиглэл батлах тухай” Улсын Их Хурлын тогтоолын төслийг хэлэлцлээ",
    "date": "2025-10-07",
    "category": "Байнгын хороо",
    "part": 2,
    "totalParts": 3,
    "content": "Ирэх саруудад хүнсний үнийн нөлөөгөөр инфляц эрчимжиж болзошгүй байгаа ч цаашдаа алгуур буурч, 2026 онд зорилтот интервалд орох хүлээлттэй байгаа гэлээ. Түүнчлэн төлөвлөсөн бүтээн байгуулалтуудыг гадаад эх үүсвэрээр санхүүжүүлэх шаардлага хэвээр байгааг тэмдэглэв. Дотоодын эх үүсвэрээр санхүүжүүлэх нь эдийн засгийн гадаад, дотоод тэнцвэр алдагдах, төлбөрийн тэнцэл, төгрөгийн ханш, инфляцын дарамт нэмэгдэх эрсдэлтэйг дурдсан. Инфляцын зорилтыг хангахад мөчлөг сөрсөн төсвийн бодлого хэрэгжүүлж, хүнсний бараа бүтээгдэхүүний нийлүүлэлтийн доголдлыг технологийн шийдлүүд ашиглан шуурхай шийдвэрлэх, улмаар ахиц дэвшил гаргахад анхаарч ажиллах нь чухал байгааг онцоллоо. Мөн гол нэрийн бараа бүтээгдэхүүнийг нийлүүлэлтийг тогтворжуулах нь үнийн савлагааг бууруулж, иргэд, үйлдвэрлэгч, хөрөнгө оруулагчдын бодит орлогыг хамгаалсан нам, тогтвортой түвшний инфляцын орчин бүрдүүлэх суурь болохыг Б. Лхагвасүрэн ерөнхийлөгч танилцуулав. Дэлхий дахинд худалдааны бодлого, улс орнуудын харилцаа хурдтай өөрчлөгдөж байгааг тэрбээр дурдаад “Энэ нь глобал эдийн засгийн төлөв манай улсын гадаад эрэлт, түүхий эдийн үнэд сөргөөр нөлөөлж байна. Нүүрсний экспортын орлого оны эхний 8 сард өмнөх жилийн мөн үеэс 2.7 тэрбум ам. доллароор багассан нь үүний илрэл болж байна. Гадаад худалдааны эргэлт саарч, урсгал дансны алдагдал тэлж буй энэ үед Засгийн газар, банкнууд болон хувийн секторын гадаад зээл, бондын эх үүсвэр нь гадаад валютын дотогшлох урсгалыг тэтгэж байгаа” гэв. Төлбөрийн тэнцлийн цаашдын төлөв нь эрдэс бүтээгдэхүүний үнэ, улс орнуудын тарифын бодлого, худалдааны түнш орнуудын эдийн засгийн нөхцөл байдлаас ихээхэн хамаарна гэдгийг танилцуулгад дурдсан. Манай улсын гадаад худалдааны гол түнш БНХАУ-ын эдийн засгийн өсөлт цаашид саарах хүлээлттэй байгаа тул нүүрс, төмрийн хүдэр зэрэг эрдэс бүтээгдэхүүний үнийн төлөв өөдрөг биш байгааг тэмдэглэлээ. Экспортын орлого буурч буй энэ үед макро бодлогын оновчтой хослолыг хэрэгжүүлж, урсгал тэнцлийн алдагдлыг бууруулах нь нэн чухал гэдгийг Монголбанкны ерөнхийлөгч онцолсон. Түүнчлэн аливаа томоохон бүтээн байгуулалтын төслүүдийг гадаад валютын нөөцөд нэмэлт ачаалал үүсгэхгүйгээр хэрэгжүүлэх нь чухал хэмээсэн. Төрөөс мөнгөний бодлогын талаар 2026 онд баримтлах үндсэн чиглэлийг боловсруулахдаа нам, тогтвортой инфляцын орчныг бүрдүүлэх, банкны системийн эрсдэл даах чадварыг нэмэгдүүлэх, зээлийн нөхцөлийг эрэлт, нийлүүлэлтийг талаас нь судалж, бизнесийн зээлийн хүртээмжийг нэмэгдүүлэх, шаардлагатай арга хэмжээг тодорхойлох, бүтээгдэхүүний нэр, төрөл, хүрээг өргөжүүлэхэд шаардлагатай бодлого, зохицуулалтын арга хэмжээг тодорхойлоход онцгойлон анхаарсан гэв. Сүүлийн жилүүдэд нэмэгдээд буй геополитикийн хүндрэлээс үүдэн гадаад эрэлт саарах, экспортын гол түүхий эдийн үнэ хүлээлтээс хурдтай буурах зэрэг нь манай улсын экспортын орлого, валютын дотогшлох урсгалд сөргөөр нөлөөлж болзошгүйг дурдсан. Түүнчлэн нефтийн нийлүүлэлт саатах, цаг агаарын нөхцөл муудан, өвөлжилт хүндрэх, өвлийн улиралд эрчим хүчний нийлүүлэлтийн тасалдал үүсэх зэрэг нь инфляцыг нэмэгдүүлэх, эдийн засгийн идэвхжилийг сааруулах эрсдэлтэй гэлээ. Гадаад, дотоод эрсдэл өндөр, тодорхой бус байдал өндөр байгаа ч Монголбанк ирэх жилийн инфляцыг 6 (+/-2 нэгж хувийн интервалтай) хувьд тогтворжуулж, 2027 оноос зорилтын голчийг 5 хувь болгож бууруулахаар мөнгөний бодлогын үндсэн чиглэлд тусгажээ. Үүнийг амжилттай хэрэгжүүлэхэд Засгийн газрын дэмжлэг, төсвийн мөчлөг сөрсөн бодлого голлох үүрэгтэй гэдгийг онцолж байв. Банкны эрсдэлийн удирдлагын тогтолцоог бэхжүүлэх, бизнесийн зээлийн хүртээмжийг нэмэгдүүлэх хүрээнд авч хэрэгжүүлэх арга хэмжээг үндсэн чиглэлийн төсөлд тусгасан байна. Технологийн шинэчлэл, цахим шинэчлэлтийн эрин үед санхүүгийн бүтээгдэхүүн, үйлчилгээ, төлбөр тооцооны дэвшилт арга хэрэгслүүд хурдтай нэвтэрч Төв банкны үйл ажиллагаа ч дижитал шилжилтэд хөл нийлүүлэх шаардлагатай болж байгааг Б. Лхагвасүрэн ерөнхийлөгч дурдсан. Иймээс үндэсний төлбөрийн системийн зохицуулалтыг боловсронгуй болгох, шинэ бүтээгдэхүүн үйлчилгээг дэмжин ажиллахаар зорьж байгаа гэв. Түүнчлэн санхүүгийн системийн болзошгүй эрсдэлийг үнэлж, удирдахад чиглэсэн макро зохистой бодлогыг мөнгөний бодлоготой хослуулан хэрэгжүүлэх, төгрөгийн ханшийг уян хатан тогтоох зарчим, олон нийттэй харьцах үйл ажиллагаа болон банкны салбарын эрх зүйн шинэтгэлийг үргэлжлүүлэх, мөнгө угаах, терроризмыг санхүүжүүлэхтэй тэмцэх үндэсний бодлогыг шинэчлэхээр төсөлд тусгажээ. “Төрөөс мөнгөний бодлогын талаар 2026 онд баримтлах үндсэн чиглэл батлах тухай” Улсын Их Хурлын тогтоолын төслийн танилцуулгатай холбогдуулан Улсын Их Хурлын гишүүн Д.Үүрийнтуяа, Б. Пунсалмаа, Э. Батшугар нар асуулт асууж, Монголбанкны ерөнхийлөгч Б. Лхагвасүрэнгээс хариулт авч, төсөлтэй холбогдуулан үг хэлсэн. Тэтгэврийн зээлийн талаар Монголбанкнаас хэрэгжүүлж байгаа бодлогын талаар тодруулсан асуултад хариулахдаа Б. Лхагвасүрэн ерөнхийлөгч “Тэтгэвэр, цалин, хадгаламж зэрэг орлого барьцаалсан зээлийг олон улсдаа хэрэглээний зээл гэдэг. Тэтгэврийн зээлтэй холбоотой шийдвэр олон гарч байсан. Энэ төрлийн зээлийн нийт 700 орчим тэрбум төгрөгийн үлдэгдлийг тэглэж байв. Гэр бүл, хөдөлмөр, нийгмийн хамгааллын яамнаас тэтгэврийн зээлийн нийт өрийн хэмжээ хэрэглээний бусад зээл дундаас харьцангуй өндөр өсөлттэй байгаа учраас анхаарал хандуулж, зохицуулах, эс бөгөөс хүндрэл үүсгэх нөхцөл бүрдэнэ хэмээн хүсэлт тавьж энэ дагуу хэрэглээний зээлийн ерөнхий зохицуулалтад оруулсан. Үүний дараа холбогдох талуудаас хүсэлт гарч, Улсын Их Хурлаас шийдвэрлэсний дагуу Монголбанк тэтгэврийн зээлийг хэрэглээний зээлийн ерөнхий зохицуулалтаас гарсан. Өмнө нь хэрэглээний зээл 70/30 байгаад 60/40 болгон хатууруулсан. Өнөөдөр хэрэглээний зээлийн ерөнхий зохицуулалтаар өр, орлогын харьцаа 50/50 байна. Энэ зохицуулалтаар тэтгэврийн зээлийн харилцаанд хүндрэл үүсэж байгаа талаар хөнддөг. Олон улсын түвшиндээ тэтгэврийн зээл гэдэг ойлголт байдаггүй, санхүүгийн ийм төрлийн бүтээгдэхүүн, үйлчилгээ байдаггүй. Тиймээс Төв банкны зүгээс энэ төрлийн бүтээгдэхүүн, үйлчилгээг аливаа нэг арилжааны банк гаргах бол дотоод нөхцөлөөрөө санал болгох нь зүйтэй хэмээн үзсэн. Монголбанкны тухайд бол энэ төрлийн зээлийг хэрэглээний зээлийн ангилалд оруулсан, гаргасан гэдгээр л оролцоо, шийдвэр байсан” гэв. Арилжааны банкууд аж ахуйн нэгж, иргэдэд зээл олгохоос илүүтэй төрийн татаастай шийдвэрүүдийн дагуу зээл олгож байгаагаас инфляц өсөж, үүний улмаас бодлогын хүү нэмэгдэн, Төв банкны үнэт цаас хэлбэрээр арилжааны банкууд мөнгөө байршуулж байгааг Б. Пунсалмаа гишүүн тайлбарлав. Үүнээс үүдэн иргэд, ахуйн нэгжид олгох зээлийн хүртээмж хумигдаж байгааг хэлээд Төв банкны үнэт цаас хэлбэрээр хэр хэмжээний мөнгө төвлөрч байгааг, үүний хүүд хэр хэмжээний мөнгийг жилд олгож байгааг лавлав. Мөн тэрбээр төрийн өмчит аж ахуйн нэгжүүдийг задлах, тэдгээрийн хэрэглээг задлах нь мөнгөний бодлогод нөлөө үзүүлнэ буюу инфляцыг бууруулахад зохих нөлөө үзүүлнэ гэж үзэж буйгаа илэрхийллээ."
  },
  {
    "id": "75814-3",
    "url": "https://www.parliament.mn/nn/75814/",
    "title": "ЭЗБХ: “Төрөөс мөнгөний бодлогын талаар 2026 онд баримтлах үндсэн чиглэл батлах тухай” Улсын Их Хурлын тогтоолын төслийг хэлэлцлээ",
    "date": "2025-10-07",
    "category": "Байнгын хороо",
    "part": 3,
    "totalParts": 3,
    "content": "Энэ оны 8 дугаар сарын статистикаар нийт банкнаас олгосон зээлийн нийт хэмжээ 42.2 их наяд төгрөг гэдэг баримтыг Монголбанкны ерөнхийлөгч хариултынхаа эхэнд дурдаад “”Хүнсний хувьсгал”, “Цагаан алт”, “Атрын IV аян”, “Шинэ хоршоо” зэрэг Засгийн газраас хүүгийн дэмжлэгтэй зээлийн сүүлийн хоёр жилийн хугацаанд олгосон хэмжээ нь 3.2 их наяд төгрөг. Нийт зээлийн 5-6 хувь юм. Засгийн газар хүүгийн татаасыг олгодог учраас эдгээр зээлд Монголбанкаас ямар ч оролцоо байдаггүй” гэлээ. Энэ оны 8 дугаар сарын эцсийн байдлаар Төв банкны үнэт цаасны үлдэгдэл 7.4 их наяд төгрөг байгааг тэрбээр хэлээд, бодлогын хүүгээр хүү төлдөг учраас Монголбанкны санхүүгийн тайланд томоохон дарамт болдог хэмээлээ. Нийт алдагдлын талаас илүү хувь нь үнэт цаасны хүүгийн зардал гэв. Төсөв тэлэхээр эдийн засаг руу мөнгө нийлүүлэгддэг, гадаадын томоохон хөрөнгө оруулалтаас мөн мөнгөний нийлүүлэлт нэмэгддэг нь тэнцвэртэй байдлыг алдагдуулах эрсдэлтэй тул үүнийг зохицуулах үүднээс Төв банкны үнэт цаас гаргах бодлогын арга хэрэгсэл ашигладаг болохыг тайлбарласан. Э. Батшугар гишүүн Зээлийн мэдээллийн тухай хуульд оруулсан өөрчлөлтийн хэрэгжилттэй холбоотой иргэдээс гаргаж буй санал, гомдлын талаар тодруулсан. Иргэдийн онооны системийг тооцдог аргачлалын талаар шалгаж, олон улсын жишгийн дагуу болгох шаардлагатай байгаа саналыг хэлэв. Зээлийн оноотой болгож, зах зээл дэх зээлийн хүртээмжийг нэмэгдүүлэх үр дүнг дэмжих хүсэлтийг тэрбээр Б. Лхагвасүрэн ерөнхийлөгчид уламжиллаа. Дараа нь Байнгын хорооны дарга Р. Сэддорж Монгол Улсын Их Хурлын чуулганы хуралдааны дэгийн тухай хуулийн 68 дугаар зүйлийн 68.3 дахь хэсгийг үндэслэн боловсруулсан Улсын Их Хурлын тогтоолын төслийг танилцуулсан. Тогтоолын төсөлтэй холбогдуулан гишүүд санал хэлэх шаардлагагүй хэмээн үзсэн тул “Төрөөс мөнгөний бодлогын талаар 2026 онд баримтлах үндсэн чиглэл батлах тухай” Улсын Их Хурлын тогтоолын төслийн хэлэлцүүлгийг явуулсан талаарх санал, дүгнэлтээ чуулганы нэгдсэн хуралдаанд танилцуулахаар тогтов хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75813,
    "url": "https://www.parliament.mn/nn/75813/",
    "title": "ТБХ, ЭЗБХ: Байнгын хороодын хамтарсан хуралдаанаар 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийг хэлэлцэв",
    "date": "2025-10-07",
    "category": "Байнгын хороо",
    "content": "Улсын Их Хурлын Төсвийн болон Эдийн засгийн байнгын хороод өнөөдөр (2025.10.07) хамтран хуралдаж, Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн хоёр дахь хэлэлцүүлгийг хийлээ. Хамтарсан хуралдаан үдээс хойно 15:16 цагт 51.9 хувийн ирцтэйгээр эхэлсэн юм. Хуралдааныг Төсвийн байнгын хорооны дарга Х. Ганхуяг даргалан явуулав. Хуулийн төслийн хоёр дахь хэлэлцүүлгийг бусад Байнгын хороод энэ оны есдүгээр сарын 29-нөөс аравдугаар сарын 01-ний өдрүүдэд хэлэлцэж санал, дүгнэлтүүдээ ирүүлсэн байна. Аюулгүй байдал, гадаад бодлогын байнгын хорооны санал, дүгнэлтийг Улсын Их Хурлын гишүүн Г. Очирбат, Байгаль орчин, хүнс, хөдөө аж ахуйн байнгын хорооны санал, дүгнэлтийг Улсын Их Хурлын гишүүн Ж. Батжаргал, Төрийн байгуулалтын байнгын хорооны санал, дүгнэлтийг Улсын Их Хурлын гишүүн Ч. Номин, Хууль зүйн байнгын хорооны санал, дүгнэлтийг Улсын Их Хурлын гишүүн Дав. Цогтбаатар, Өргөдлийн байнгын хорооны санал, дүгнэлтийг Улсын Их Хурлын гишүүн П. Ганзориг, Хүний хөгжил, нийгмийн бодлогын байнгын хорооны санал, дүгнэлтийг Улсын Их Хурлын гишүүн Б. Найдалаа нар танилцууллаа. Төрийн байгуулалтын байнгын хорооны хуралдаанаар хуулийн төслийг хэлэлцэх үед Улсын Их Хурлын гишүүн О. Саранчулуун хөгжлийн бэрхшээлтэй иргэдийн улс төрийн эрхийг хэрэгжүүлэхтэй холбоотой үйл ажиллагааны шалгуур үзүүлэлтийн талаар, Хууль зүйн байнгын хорооны хуралдаанд Улсын Их Хурлын гишүүн П. Сайнзориг төрийн албан хаагчдын тоог есөн хувиар бууруулах бодлогын хэрэгжилтийн талаар, Өргөдлийн болон Хүний хөгжил, нийгмийн бодлогын байнгын хороодын хуралдаанд Улсын Их Хурлын гишүүн Ц. Мөнхтуяа, С. Эрдэнэбат нар Монгол Улсын нэгдсэн төсвийн 2026 оны төсвийн хүрээний мэдэгдлийн тэнцвэржүүлсэн орлого, зарлагын хэмжээг нэмэгдүүлэх замаар багш, эмч нарын цалин, ахмад настны тэтгэврийг нэмэгдүүлэх, инфляцын түвшинтэй уялдуулах болон 2026 оныг “Боловсролыг дэмжих жил” болгон зарласантай холбогдуулан явуулах бодлого, үйл ажиллагаа, мөн Монгол Улсын хөгжлийн 2026 онд баримтлах бодлогын тэргүүлэх чиглэлд төсвийн урсгал зардлыг бууруулж дотоодын нийт бүтээгдэхүүн (ДНБ)-ий 24 хувиас хэтрүүлэхгүй байхаар заасныг өөрчилж, нэмэгдүүлэн тогтоох боломжтой эсэхийг асууж, хариулт авчээ. Түүнчлэн Хүний хөгжил, нийгмийн бодлогын байнгын хорооны хуралдаанд Улсын Их Хурлын гишүүн Ц. Мөнхтуяа 2026 оны төсвийн хүрээний мэдэгдлийн тэнцвэржүүлсэн орлого, зарлагын хэмжээг тус бүр 490.0 тэрбум төгрөгөөр нэмэгдүүлэх тухай зарчмын зөрүүтэй санал гаргасныг тус байнгын хорооны хуралдаанд оролцсон гишүүдийн олонх дэмжээгүй байна. Төсвийн болон Эдийн засгийн байнгын хороодын хамтарсан хуралдаанаар хуулийн төслийг зүйл, заалт бүрээр хэлэлцэв. Хуралдааны эхэнд Улсын Их Хурлын гишүүн Г. Ганбаатар үг хэлж, төсвийн хүрээний мэдэгдэл, төсвийн төсөөлөл болон Монгол Улсын ирэх оны төсвийн төслийг хэлэлцэж буй энэ үед Улсын Их Хурлын гишүүд улс төрийн зорилгоор буруу, ташаа мэдээлэл хийж байгааг шүүмжлэн, Улсын Их Хурал дахь Ардчилсан намын бүлгээс таван үндэслэлээр төсвийн төслийг буцааж татахыг Засгийн газарт шаардаж буйг танилцуулав. Улсын Их Хурал дахь Ардчилсан намын бүлэг нэгдүгээрт, алдагдалгүй төсөв батлах бодлогын зорилтоосоо ухарсан, хоёрдугаарт, Төсвийн тухай хуульд нийцээгүй, гуравдугаарт, дунд болон богино хугацааны хөгжлийн төлөвлөгөөнд үндэслээгүй, дөрөвдүгээрт, нийгмийн хүлээлт шаардлагад нийцээгүй, тавдугаарт, дагалдах тооцоо, судалгаа хангалтгүй байна гэсэн үндэслэлээр Засгийн газарт төсвийн төслийг яаралтай татан авч чамбайруулахыг чиглэл болгож буй ажээ. Улсын Их Хурлын гишүүн Дав. Цогтбаатар төсвийн хүрээний мэдэгдэл, төсвийн төсөөллийг хэлэлцэж байхад Засгийн газрын гишүүд Байнгын хороодын хуралдаанд орж ирэхгүй байгааг шүүмжилсэн бол Улсын Их Хурлын гишүүн Ч. Номин Засгийн газраас санаачлан боловсруулсан Татварын ерөнхий хуульд нэмэлт, өөрчлөлт оруулаx тухай хууль Сангийн яамны тооцоолсноор улсын төсөвт 4.0 их наяд төгрөгийн сөрөг нөлөө учруулахаар байгаа тухай Төсвийн тогтвортой байдлын зөвлөлийн дүгнэлтийн талаар асууж, Монгол Улсын Тэргүүн шадар сайд бөгөөд Эдийн засаг, хөгжлийн сайд Н. Учралаас хариулт авлаа. Хуульд заасан цаглаврын дагуу Засгийн газар төсвийн хүрээ, төсвийн төсөөлөл, ирэх оны төсвийг Улсын Их Хуралд өргөн мэдүүлээд, хэлэлцүүлж байгаа гэдгийг Эдийн засаг, хөгжлийн сайд онцолж, одоогийн байдлаар инфляцын түвшин 8.8 хувьтай, экспорт сэргэсэн, валютын нөөц 5.8 тэрбум ам. доллар байгааг мэдээлэв. Тэрбээр ирэх оны төсвийн хүрээний мэдэгдэл, төсвийн төсөөллийн төсөл Төсвийн тогтвортой байдлын тухай хуульд заасан тусгай шаардлагыг бүрэн хангаж байгааг дурдан, Татварын ерөнхий хуульд оруулж буй нэмэлт, өөрчлөлт нь эдийн засгийн эрх чөлөөг хангах, хөрөнгө оруулалтыг дэмжих, зөвшөөрөл, мэдэгдлийг хумих зэргээр хувийн хэвшлийг дэмжих бодлого, эрх зүйн реформын хүрээнд хэрэгжинэ гэсэн юм. Улсын Их Хурлын дэд дарга Х. Булгантуяа таван жилийн хөгжлийн төлөвлөгөөний төслийг Засгийн газар аравдугаар сарын 30-наас өмнө Улсын Их Хуралд оруулж ирэхээр Хөгжлийн бодлого, төлөвлөлтийн тухай хуульд заасныг сануулж, улсын төсвийн төслийг жил бүрийг есдүгээр сарын 01-нд өргөн барьж байх хуулийн өөрчлөлт Улсын Их Хурлын 2024 оны хаврын чуулганаар батлагдсанаас хойш жил гаруйн хугацаа өнгөрөөд байхад эдгээр цаглаврын зөрчлийг арилгах ажлыг яагаад хийгээгүйг асуусан юм. Мөн тэрбээр энэ долоо хоногийн баасан гаригт Улсын Их Хурлын чуулганы нэгдсэн хуралдаанаар төсвийн төслийг үргэлжлүүлэн хэлэлцэх, эсэх асуудлаар санал хураалт явуулна гэдгийг мэдээлж, энэ тохиолдолд төрийн албан хаагчдын цалинг нэмэх, тэтгэвэр, тэтгэмжийг нэмэх зэрэг төсвийн томоохон зохицуулалтуудыг хийх орон зай, цаг хугацаа хомс болно гэдгийг анхааруулав. Монгол Улсыг хөгжүүлэх таван жилийн үндсэн чиглэлийг өмнөх үндсэн чиглэлийн баримт бичиг дуусгавар болох хугацаанаас нэг сарын өмнө батлах хуулийн заалттайг Эдийн засаг, хөгжлийн сайд Н. Учрал дурдаж, 2021 онд батлагдсан Таван жилийн үндсэн чиглэлийн хугацаа 2026 оны нэгдүгээр сарын 01-нд дуусах тул дараагийн баримт бичгийн төслийг энэ сарын 31-ний дотор өргөн мэдүүлэхээр ажиллаж байна гэв. Мөн тэрбээр Монгол Улсын хөгжлийн 2026 оны төлөвлөгөөнд төсвийн урсгал зардлыг ДНБ-ий 24.0 хувь дотор барихаар заасныг чанд баримталж буй талаар тайлбарлаж, өмнө батлагдсан төсвийн хүрээний мэдэгдлээс ирэх оны төсвийн хүрээний орлого, зарлагыг аль алиныг бууруулж буй нь хувийн хэвшлийн орон зайг хадгалсан бодлого болохыг Төсвийн тогтвортой байдлын зөвлөл ч онцлон дүгнэснийг тэмдэглэв. Улсын Их Хурлын гишүүд асуулт асууж, хариулт авч, үг хэлсний дараа Хүний хөгжил, нийгмийн бодлогын байнгын хорооны хуралдаанд Улсын Их Хурлын гишүүн Ц. Мөнхтуяагийн гаргасан зарчмын зөрүүтэй саналаар санал хураалт явуулав. Хүний хөгжил, нийгмийн бодлогын байнгын хорооны дэмжээгүй уг саналыг Төсвийн болон Эдийн засгийн байнгын хорооны хамтарсан хуралдаанд оролцсон гишүүдийн дийлэнх олонх нь буюу 97.1 хувь нь мөнхүү дэмжсэнгүй гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": "75809-1",
    "url": "https://www.parliament.mn/nn/75809/",
    "title": "ЭЗБХ: Монгол Улсын 2026 оны төсвийн тухай хуулийн төслүүдийн хоёр дахь хэлэлцүүлгийг хийв",
    "date": "2025-10-07",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Эдийн засгийн байнгын хорооны өнөөдрийн (2025.10.07) хуралдаан 09 цаг 55 минутад, гишүүдийн 56.3 хувийн ирцтэй эхэлж, гурван асуудал хэлэлцэхээр тогтов. Хуралдааны эхэнд Засгийн газраас 2025 оны 09 дүгээр сарын 01-ний өдөр өргөн мэдүүлсэн Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн хоёр дахь хэлэлцүүлгийг хийлээ. Монгол Улсын Их Хурлын чуулганы хуралдааны дэгийн тухай хуулийн 70 дугаар зүйлийн 70.2-т заасны дагуу Улсын Их Хурлын гишүүн Ж. Ганбаатар, Б. Найдалаа, Г. Лувсанжамц, С. Цэлмүүн, Ө. Шижир, О. Батнайрамдал, Х. Булгантуяа, Г. Очирбат, Э. Одбаяр, Ц. Баатархүү, Р. Сэддорж нар Эдийн засгийн байнгын хорооны эрхлэх асуудлын хүрээнд хууль санаачлагч, Монгол Улсын Ерөнхий аудитор, Төсвийн тогтвортой байдлын зөвлөлийн дарга болон төсвийн ерөнхийлөн захирагч нараас асуулт асууж, үг хэлэв. Тухайлбал, Уул уурхайн бүтээгдэхүүний биржийн тухай хуулийн хэрэгжилт, биржийн үйл ажиллагааны талаарх мэдээллийг тодруулсан юм. Энэ оны 9 дүгээр сарын байдлаар биржээр 12.5 сая тонн нүүрс, 4.1 сая тонн төмрийн хүдэр, 35 мянган тонн зэсийн баяжмал, 43 мянган тонн жоншны хүдрийн баяжмал арилжаалсан байна. Улсын төсвийг төлөвлөхдөө хэрэгжих арга хэмжээнүүдийг хэрхэн эрэмбэлдэг талаар асуухад Улсын Их Хурлын гишүүн, Засгийн газрын гишүүн, Монгол Улсын Тэргүүн шадар сайд бөгөөд Эдийн засаг, хөгжлийн сайд Н. Учрал “Засгийн газрын 14 мега төсөл, дөрвөн жилийн хөтөлбөрт орсон 149 төслийг Тэргүүн шадар сайдын тушаалаар баталсан макро эдийн засгийн нөлөөллийн үнэлгээ, төслийн бэлэн байдлын үнэлгээ, санхүүжилтийн эх үүсвэрийн үнэлгээ, нийгмийн нөлөөллийн үнэлгээ зэрэг 4 бүлэг, 14 шалгуур үзүүлэлтээр 1-5 хүртэл оноогоор үнэлж, эрэмбэлсэн” хэмээн хариуллаа. Багш, эмч тэргүүтэй төрийн үйлчилгээний албан хаагчдын цалин хөлсийг нэмэгдүүлэх, тэтгэвэр, тэтгэмжийг нэмэгдүүлэх арга хэмжээг авч хэрэгжүүлэх боломжийн талаар гишүүд байр сууриа илэрхийлж, энэ чиглэлээрх төрийн бодлогыг тодорхойлох шаардлагатай гэдэг саналуудыг хэлж байв. Мөн бодлогын баримт бичгүүдийн уялдааг хангах, улмаар хэрэгжүүлэх арга хэмжээг үе шаттай төлөвлөн, тухай бүр үр дүнтэй хэрэгжүүлэх шаардлагын талаар санал, шүүмжлэл хэлж байсан. Багш, эмч нарын цалин хөлсийг нэмэгдүүлэх чиглэлээр төрөөс баримтлах бодлогын талаар тодруулсан гишүүдийн асуултад Н. Учрал сайд хариулт өгсөн. Улсын хөгжлийн таван жилийн үндсэн чиглэлийн төслийг Шинжлэх ухааны академийн их чуулганд танилцуулж, хэлэлцүүлсэн бөгөөд гол саналуудыг тусгасан гэж сайд хэлээд, энэ төсөл дэх гүйцэтгэлийн шалгуур үзүүлэлтийг тодорхой болгоход онцгой анхаарч ажиллаж буйгаа дуулгав. Энэ хүрээнд багш, эмч нарын нийгмийн асуудлыг шийдвэрлэхээр хүний хөгжлийн талаарх тусгай бүлэг болгон тодорхойлж, гүйцэтгэлийн шалгуур үзүүлэлтүүдийг тодорхой тусгаж байгаа хэмээсэн. Энэ хүрээнд ажлын гүйцэтгэлийн үнэлгээ буюу гүйцэтгэлд суурилсан цалингийн системийг бодитой болгох боломж бүрдэнэ гэж тооцсон аж. Баримт бичгийн төлөвлөлт, боловсруулалт, шалгуур үзүүлэлт хангалтгүй байгаа талаар Г. Лувсанжамц гишүүн шүүмжилж, Хот байгуулалт, барилга, орон сууцжуулалтын яамнаас төсөл дэх арга хэмжээнүүдийн талаар тодруулж хариулт авсан. Гадаад зээлээр санхүүжиж буй орон сууцын төслүүдэд анхаарал хандуулах шаардлагатай гэдэг саналыг С. Цэнгүүн гишүүн хэлээд, ипотекийн зээлийн бодлого, хүртээмж, үр дүнгийн талаар, Үндэсний баялгийн сангийн хөрөнгөөр ипотекийн зээлийг санхүүжүүлэх санаачилгын эрсдэлийг, нийслэл дэх цахилгаан, дулаан хангамжийн эх үүсвэрийн хүчин чадлаас давсан бүтээн байгуулалт хийж, цахилгаан, дулаан хангамжийн эх үүсвэрийн ачааллыг хэт нэмэгдүүлж байгаа эрсдэлийг санууллаа. Нөхцөл байдал хүчин чадлаас нь 50 хувь хэтэрчихсэн байгаа бөгөөд дулаан хангамжийн тархмал эх үүсвэрүүдийг нэмж барихаар төлөвлөн, ажиллаж байгаа гэдэг хариултыг Эрчим хүчний сайд өгсөн. 2026 оны төсвийн төсөлтэй холбогдуулан иргэдээс, төрийн албан хаагчдаас цалин, тэтгэвэр нэмэгдэхгүй байна гэж шүүмжилж байхад Монгол Улсын Тэргүүн Шадар сайд бөгөөд Эдийн засаг, хөгжлийн сайдын багц дахь байр ашиглалтын зардал гэх зэрэг хэд хэдэн зардал нэмэгдсэн байгааг Х. Булгантуяа гишүүн лавлав. Монгол Улсын Тэргүүн шадар сайд бөгөөд Эдийн засаг, хөгжлийн сайдын багцад Засгийн газрын бүтэц, бүрэлдэхүүний тухай хуулийн өөрчлөлтийг дагаад шинжлэх ухааны салбар шилжиж ирсэн байна. Тодруулбал, 2000 орчим эрдэмтэн, судлаач, шинжлэх ухааны ажилтнууд тус сайдын багцад харьяалагддаг болсон гэх тайлбарыг ажлын хэсгээс өгсөн. Хуучин Боловсрол, шинжлэх ухааны сайдын багцад харьяалагдаж байсан шинжлэх ухааны салбарын ажилтнуудын ажиллах нөхцөл, бололцоог зохих түвшинд нь хадгалах, нийгмийн асуудлыг холбогдох хууль тогтоомжийн хүрээнд шийдвэрлэх шаардлагын хүрээнд сайдын багцад шилжиж тусгагдсан байна. Урсгал зардлууд, үнийн өсөлттэй холбоотойгоор өсөж байгаа бол яг энэ хэмжээний ачаалал иргэдийн нуруун дээр ирж байгааг тооцох ёстой хэмээгээд цахилгаан, ус, дулаан хангамжийн урсгал зардлын нэмэгдэлтэй уялдуулан мөн хувиар төрийн албан хаагчдын цалинг нэмэгдүүлж болох эсэхийг Х. Булгантуяа гишүүн тодруулсан. Мөн хувийн хэвшлийн байгууллагад олгох татаас 1.6 тэрбум төгрөгөөс 31-32 тэрбум төгрөг болж нэмэгдэж байгаатай холбоотойгоор төрийн албан хаагчдын цалин, үйл ажиллагааны зардал энэ хэмжээгээрээ бас буурах ёстой гэдэг тооцооллыг тэрбээр дурдсан юм. Улсын Их Хурлын 52, 54 дүгээр тогтоолын дагуу төсвийн зарлагатай холбоотой хэд хэдэн өөрчлөлтийг 2026 оны төсвийн төсөлд тусгасан хэмээн Сангийн яамны Төсвийн бодлого, төлөвлөлтийн газрын дарга М. Санжаадорж тодотгоод холбогдох дэлгэрэнгүй тайлбарыг өгсөн. Бодлогын шийдвэрээ тодорхой гаргаж, хэрэгжүүлж, улмаар үр дүн, эдийн засаг дахь нөлөөллийг бодитоор тооцдог байх шаардлагыг Г. Очирбат гишүүн хэлсэн бол ирэх оны улсын төсвийг төлөвлөхдөө иргэдийн амьдрал, ахуйд хэрэг болох, тулгамдсан асуудлыг ээлж дараатайгаар шийдэх арга хэмжээг тусгасан байх ёстой гэдэг байр суурийг Э. Одбаяр гишүүн илэрхийлээд 2026 оны төсвийн төсөлд энэ чиглэлийн хөрөнгө оруулалт, шийдэл тусгагдаагүй байна хэмээн үзэж буйгаа илэрхийлсэн. Засгийн газар 2026 оныг “Боловсролын жил” хэмээн зарласан ч төсвийн төсөл нь хэрэглээний, барилга байгууламжийн, авто замын төсөв болсон хэмээн Ц. Баатархүү гишүүн байр сууриа илэрхийллээ. Боловсролын яам ирэх жилд хамгийн олон барилгыг барих юм байна хэмээгээд ачааллын шинжилгээг хэрхэн хийснийг тодрууллаа. Сангийн яамны Хөрөнгө оруулалт, хөгжлийн санхүүжилтийн газрын дарга Ж. Дэлгэржаргал хариулахдаа “Төсвийн төсөлд улсын төсвийн хөрөнгө оруулалтын санхүүжих дүн 3.2 их наяд төгрөг. Үүний 1 их наяд төгрөг нь шинэ хөрөнгө оруулалт юм. Шинэ хөрөнгө оруулалтыг эрэмбэлэхдээ боловсрол, эрүүл мэндийн салбарыг тэргүүнд тавьсан. Боловсролын салбараас 2026 оны төсвийн төсөлд 2.1 их наяд төгрөгийн шинэ хөрөнгө оруулалтын санал ирүүлсэн. Үүнээс холбогдох шаардлагыг хангасан, улсын төсвийн хөрөнгө оруулалтаар бүрэн хэрэгжих боломжтой төслүүдийг төсвийн төсөлд тусгасан” гэв."
  },
  {
    "id": "75809-2",
    "url": "https://www.parliament.mn/nn/75809/",
    "title": "ЭЗБХ: Монгол Улсын 2026 оны төсвийн тухай хуулийн төслүүдийн хоёр дахь хэлэлцүүлгийг хийв",
    "date": "2025-10-07",
    "category": "Байнгын хороо",
    "part": 2,
    "totalParts": 2,
    "content": "Сургууль, цэцэрлэгийн хэрэгцээг тодорхойлохдоо их өгөгдөлд суурилан шинжилсэн хэмээгээд шаардлагатай байршлуудыг Боловсролын яамтай хамтран тодорхойлсон гэв. Үүний дүнд ойрын 3 жилд сургууль байгуулах шаардлагатай 108 байршлыг тодорхойлсон бөгөөд 84 нь Улаанбаатар хотод, үлдсэн нь орон нутагт шаардлагатай байгаа гэдэг хариултыг ажлын хэсгээс өгөв. Байнгын хорооны дарга Р. Сэддорж “Үдийн цай” хөтөлбөрийг “Үдийн хоол” болгоод, ерөнхий боловсролын сургуулийн бүх хүүхдийг хамруулах шаардлагатай гэдэг үндэслэл хэлээд энэ асуудлыг ирэх оны төсөвт тусгаж, шийдвэрлэх боломж бий эсэхийг тодрууллаа. Нийт 822 мянган хүүхдээс 1-5 дугаар ангийн 349.4 мянган хүүхдийг “Үдийн хоол” хөтөлбөрт хамруулахаар 141.3 тэрбум төгрөгийг 2026 оны төсвийн төсөлд тусгасан хэмээн Сангийн яамны Төсвийн бодлого, төлөвлөлтийн газрын дарга М. Санжаадорж хариулсан. Үүн дээр дотуур байрны хүүхдийн үдийн хоолны зардал туссан гэдгийг тэрбээр хэллээ. 6-12 дугаар ангийн 448.4 мянган хүүхдийг “Үдийн хоол” хөтөлбөрт хамруулах бол нийтдээ 196.2 тэрбум төгрөг шаардагдана гэдэг тооцооллыг Эдийн засгийн байнгын хорооны хуралдааны үеэр танилцуулсан. Хүүхдүүдийг сайн чанарын хоол, хүнсээр хангах асуудалд улс энэ хэмжээний төлөвлөлт хийх ёстой гэдэг байр суурийг Р. Сэддорж гишүүн илэрхийлсэн. Хэлэлцэж буй асуудалтай хоблогдуулан Улсын Их Хурлын гишүүн С. Цэнгүүн, Ө. Шижир, Б. Найдалаа, О. Батнайрамдал, Г. Очирбат, С. Эрдэнэбат, Ж. Ганбаатар, Р. Сэддорж нар үг хэлснээр Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн хоёр дахь хэлэлцүүлгийн хийлээ. Иймд Эдийн засгийн байнгын хорооны энэ талаарх санал, дүгнэлтийг Төсвийн байнгын хороонд хүргүүлэхээр боллоо. Хуралдаанаар үргэлжлүүлэн Монгол Улс болон Азийн хөгжлийн банк хооронд байгуулах “Санхүүжилтийн ерөнхий хөтөлбөр”-ийн төслийг зөвшилцөж, “Төрөөс мөнгөний бодлогын талаар 2026 онд баримтлах үндсэн чиглэл батлах тухай” Улсын Их Хурлын тогтоолын төслийг хэлэлцэнэ хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75790,
    "url": "https://www.parliament.mn/nn/75790/",
    "title": "ТБХ:Хөрөнгө борлуулсан, шилжүүлсний орлогод ногдуулах албан татвартай холбоотой асуудлаар ажлын хэсэг байгуулав",
    "date": "2025-10-01",
    "category": "Байнгын хороо",
    "content": "Улсын Их Хурлын Төсвийн байнгын хорооны өнөөдрийн /2025.10.01/ хуралдаанаар “Ажлын хэсэг байгуулах тухай” Байнгын хорооны тогтоолын төслийг хэлэлцсэн. Нийтийн ашиг сонирхлыг хөндсөн тодорхой асуудлаар гаргасан иргэдийн өргөдлийн дагуу хөрөнгө борлуулсан, шилжүүлсний орлогод ногдуулах албан татвартай холбоотой хуулийн биелэлтийг хянан шалгах, санал, дүгнэлт боловсруулах үүрэг бүхий ажлын хэсэг байгуулах, эсэх талаар гишүүд асуулт асууж, санал хэлэв. Гишүүд орон сууц нь хүний анхдагч хэрэгцээ гэдгийг тодотгоод цаашид анх удаа байр авч буй иргэдийг татвараас чөлөөлөх, харин арилжааны зориулалтаар 2, 3 дахь орон сууцаа авч байгаа хүмүүст татвар ногдуулах талаар судлах, гарц гаргалгаа олох, мөн жилдээ хэдийн хэрийн үнэлгээтэй үл хөдлөхийн хөрөнгийн борлуулалт хийгдэж, үүнээс улсад хэчнээн төгрөгийн орлого төвлөрдгийг илүүтэй лавлав. Ажлын хэсгээс \"Орон сууцыг эзэмшиж байгаа хугацаанд тухайн иргэнд ямар ч татваргүй ногдуулдаггүй, 2.0 хувийн татвараас нь бүрэн чөлөөлдөг. Гэхдээ тухайн иргэн байрандаа өөрөө амьдарсан уу, эсвэл ах дүүсдээ түрээсэлсэн үү, бүр хүнгүй байсан уу гэдгийг байраа зарах үед нь татварын байгууллага тодорхойлоход тун хүндрэлтэй байдаг\" хэмээн хариулж байлаа. Монгол Улсын хэмжээнд 2024 оны байдлаар нийт 41149 үл хөдлөх хөрөнгө борлуулсан статистикт үзүүлэлт байдгаас 32933 нь орон сууц байсан. Мөн нийт 5.7 их наяд төгрөгийн үнэлгээ бүхий үл хөдлөх хөрөнгө борлуулснаас 4.6 их наяд төгрөг нь орон сууцны борлуулалт эзэлдэг. Энэ хүрээнд 115.4 тэрбум төгрөгийн татвар төлөгдсөнөөс 93.7 хувийг нь орон сууцтай холбоотой татвар эзэлдэг гэсэн тайлбарыг ажлын хэсгээс өгөв. Хэлэлцэж буй асуудалтай холбогдуулан Улсын Их Хурлын гишүүн Х. Булгантуяа үл хөдлөх хөрөнгүүдийнхээ үнэлгээний суурь асуудлыг эхлээд ярих шаардлагатай гээд Сангийн яам холбогдох хуулийн төслөө боловсруулж, Улсын Их Хурлаар яаралтай хэлэлцүүлэхийг анхааруулж байлаа. Мөн Хөрөнгийн үнэлгээний тухай хуулийн хэрэгжилтийг хангах, үл хөдлөх хөрөнгийн үнэлгээтэй холбоотой хууль эрх зүйн орчныг сайжруулах нь зүйтэй гэсэн санал хэлсэн. Мөн Улсын Их Хурлын гишүүн Г. Тэмүүлэн ажлын хэсэг холбогдох хууль тогтоомжууд, татвартай холбоотой нөхцөл шалтгаанууд, уг асуудалтай холбоотой төрийн болон хувийн хэвшлийнхэнтэй уулзаж, асуудлыг өргөн хүрээнд нарийн судлахад онцгойлон анхаарч, ажиллахыг хүслээ. Ингээд Нийтийн ашиг сонирхлыг хөндсөн тодорхой асуудлаар гаргасан иргэдийн өргөдлийн дагуу хөрөнгө борлуулсан, шилжүүлсний орлогод ногдуулах албан татварын асуудалтай холбогдох хуулийн биелэлтийг хянан шалгах, санал, дүгнэлт боловсруулах үүрэг бүхий ажлын хэсэг байгуулах тухай Байнгын хорооны тогтоолын төслийг батлахыг хуралдаанд оролцсон гишүүдийн 78.9 хувь нь дэмжлээ. Байнгын хорооны тогтоолын төсөлд уг ажлын хэсгийг Улсын Их Хурлын гишүүн П. Сайнзориг ахалж, Улсын Их Хурлын гишүүн Д. Батбаяр, Р. Батболд, Б. Заяабал, Б. Мөнхсоёл, П. Мөнхтулга, Ч. Номин, Б. Түвшин, Да. Цогтбаатар нарын бүрэлдэхүүнтэй байгуулахаар тусгасан байв хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75788,
    "url": "https://www.parliament.mn/nn/75788/",
    "title": "Байнгын хороодын хамтарсан хуралдаанаар “Зүрх судасны үндэсний төв” байгуулахтай холбоотой Зээлийн хэлэлцээрийн төслийг зөвшилцөхийг дэмжив",
    "date": "2025-10-01",
    "category": "Байнгын хороо",
    "content": "Улсын Их Хурлын Аюулгүй байдал, гадаад бодлогын байнгын хороо болон Төсвийн байнгын хорооны хамтарсан хуралдаан өнөөдөр 16 цаг 11 минутад эхэлж, нэг асуудал хэлэлцэн шийдвэрлэв. Хамтарсан хуралдааныг Аюулгүй байдал, гадаад бодлогын байнгын хорооны дарга Г. Тэмүүлэн даргалсан бөгөөд хуралдаанаар Засгийн газраас 2025 оны 08 дугаар сарын 26-ны өдөр ирүүлсэн Монгол Улс, Европын сэргээн босголт, хөгжлийн банк хооронд байгуулах “Зүрх судасны үндэсний төв байгуулах төсөл”-ийн Зээлийн хэлэлцээрийн төслийн зөвшилцөх, эсэх асуудлыг хэлэлцэв. Хэлэлцээрийн төслийг Улсын Их Хурлын гишүүн, Сангийн сайд Б. Жавхлан танилцуулав. “Засгийн газрын 2024-2028 оны үйл ажиллагааны хөтөлбөр”-ийн 2 дугаар зүйлд “Зүрх судасны үндэсний төвийг төрөлжүүлэн байгуулна” гэж, Монгол Улсын Хөгжлийн 2025 оны төлөвлөгөөний 3 дугаар зүйлд “Зүрх, судасны үндэсний төвийг барих” гэж тус тус заасныг сайд танилцуулгадаа онцлоод уг төслийг Европын сэргээн босголт, хөгжлийн банкны 34.9 сая ам. долларын зээл болон Люксембургийн Их Гүнт Улсаас олгох 22.5 сая евро /26.4 сая ам. доллар/-ийн буцалтгүй тусламжийн хамтарсан санхүүжилтээр хэрэгжүүлэхээр төлөвлөн, хэлэлцээрийг хийгээд байна гэв. Уг хэлэлцээр нь Олон улсын гэрээний тухай хуулийн дагуу Монгол Улсын Их Хурлаар заавал соёрхон батлагдах гэрээ аж. Зээлийн баталгаат овернайт санхүүжилтийн хүү (SOFR) дээр 1.6 хувийн нэмэгдэлтэй, 18 жилийн хугацаанд эргэн төлөгдөх, үүнээс дөрвөн жил үндсэн төлбөрөөс чөлөөлөгдөх нөхцөлтэй юм байна. Төсөл хэрэгжсэнээр зүрх судасны эмнэлгийн 120 ортой тусгай зориулалтын барилгыг шинээр барьж, тоног төхөөрөмжөөр бүрэн ханган ашиглалтад оруулах төдийгүй зүрх судасны төрөлжсөн нарийн мэргэжлийн тусламж, үйлчилгээний хүртээмжийг хоёр дахин нэмэгдүүлж, жил бүр өсөн нэмэгдэж байгаа зүрх судасны өвчлөл, нас баралтын хэмжээг бууруулах ач холбогдолтойг Сангийн сайд танилцуулгадаа онцолсон. Дараа нь Эдийн засгийн байнгын хорооны санал, дүгнэлтийг Улсын Их Хурлын гишүүн Г. Очирбат танилцуулав. Байнгын хороо 2025 оны 09 дүгээр сарын 29-ний өдрийн хуралдаанаараа уг асуудлыг хэлэлцээд Зээлийн хэлэлцээрийн төслийг зөвшилцөхийг дэмжсэн байна. Хэлэлцэж буй асуудалтай холбогдуулан Улсын Их Хурлын гишүүн П. Сайнзориг, Дав. Цогтбаатар, Ч. Номин, Дам. Цогтбаатар, Д. Батбаяр, Б. Заяабал, Х. Ганхуяг, Ж. Баясгалан, Ж. Батжаргал, Н. Алтанхуяг, С. Эрдэнэбат, Ц. Даваасүрэн нар асуулт асууж, санал хэлж, байр сууриа илэрхийлсэн. Тухайлбал, Улсын Их Хурлын гишүүн П. Сайнзориг эрүүл мэндийн салбарт хөрөнгө оруулалт хэрэгтэйг ойлгож байгаа ч 120 ортой эмнэлгийг 34.9 сая ам. доллароор барих нь үндэслэлтэй эсэх, холбогдох тооцоо, судалгаа сайтар хийснийг лавлав. Сангийн сайд Б. Жавхлан хариултдаа, 1990 оноос хойш эрүүл мэндийн салбарт хэрэгжих гэж байгаа хамгийн үр дүнтэй хэлэлцээр нь энэ төсөл юм. Нийтдээ 57 сая еврогийн төслийн 40 хувь нь буцалтгүй тусламжаар хэрэгжих холимог санхүүжилттэйг тодотгов. Мөн Люксембургийн Их Гүнт Улсаас нийтдээ найман удаагийн буцалтгүй тусламжийн хүрээнд төслүүд хэрэгжүүлсний тав нь Улсын гуравдугаар төв эмнэлгийн зүрх судасны чиглэлээр эмч, эмнэлгийн ажилтнуудыг бэлтгэх, тоног төхөөрөмжөөр хангах гээд нийтдээ 40 гаруй сая еврогийн төсөл хэрэгжсэн байдаг. Иймд тус улсаас өмнөх төслүүд нь амжилттай хэрэгжсэн тул итгэл төрж, дахин буцалтгүй тусламж үзүүлж, уг эмнэлэгт хэрэгжүүлэх төслөө бүрэн дуусгахаар болсон гэлээ. Харин Эрүүл мэндийн сайд Ж. Чинбүрэн өнгөрсөн 10 жилийн хугацаанд гадны хөрөнгө оруулалт, зээл тусламжаар барьсан бүх эмнэлгүүдийн сайн, муу туршлагад тулгуурлан техник эдийн засгийн үндэслэлийг хийсэн гэсэн нэмэлт тайлбарыг өгөв. Мөн эмнэлгийн барилга гурван жилийн хугацаанд баригдах бөгөөд үргэлжлүүлэн үйл ажиллагааг нь хэвийн болгох, чадавхжуулах, бэхжүүлэх ажил нь хоёр жил, нийтдээ таван жилийн хугацаанд төсөл хэрэгжих юм гэлээ. Дараа нь Улсын Их Хурлын гишүүн Дав. Цогтбаатар хувийн хэвшлийнхэн зураг төслөө хийгээд, хөрөнгөө гаргаад барилга барих гэхээр зөвшөөрлөө авч чадахгүй гацаанд орох асуудал багагүй байгаа тул төсөл хэрэгжиж, эмнэлэг барих явцад холбогдох зөвшөөрлүүдийг нийслэлийн төрийн байгууллагууд өгөхгүй удааснаас хугацаа алдах вий хэмээн болгоомжлов. 2022 онд төслийг хэрэгжүүлэхтэй холбогдох 15 төрлийн тусгай зөвшөөрлийг гаргуулж, Барилгын хөгжлийн төвөөр баталгаажуулсан. Тухайлбал, зураг төсөв, ажлын зураг, газрын сонголтоо хийсний зэрэгцээ эрсдэлийн менежментийн зөвлөх баг авсан гэдгийг Эрүүл мэндийн сайд хариултдаа тодотгов. Түүнчлэн төсөл дэмжигдэж, Улсын Их Хурлаар соёрхон батлагдвал сонгон шалгаруулалт зарлаад барилгын ажил эхлэхэд бэлэн гэлээ. Үргэлжлүүлэн Улсын Их Хурлын гишүүн Ч. Номин Монгол Улсын хэмжээнд хавдрын өвчнөөр нас барагсдын тоо өндөр байгаа ч зүрх, судасны өвчнөөр нас барж буй хүмүүсийн тоо үүнээс 20 гаруй хувиар илүү байна хэмээн судалгаанд тэмдэглэснийг дурдаад энэхүү төслийг яаралтай хийж, хэрэгжүүлэх нь зүйтэй гэв. Мөн тэрбээр буцалтгүй тусламжаар авах тоног төхөөрөмжид өөрчлөлт оруулах, орчин үеийн дэвшилтэд, шинэлэг тоног төхөөрөмжийг сонгох боломж бий эсэхийг лавлалаа. Эрүүл мэндийн сайд Ж. Чинбүрэн буцалтгүй тусламжийн хүрээнд зөвхөн тоног төхөөрөмж авах биш, тэдгээрийг суурьшуулах, ашиглалтыг хэвийн болгох хүртэл эмч, ажилтнуудыг бэлтгэх, сургах үйл ажиллагаа хамаарна гээд төсөл хэрэгжиж, тоног төхөөрөмжөө авах үед орчин үеийн дэвшилтэд технологиос нэвтрүүлж болно гэв. Улсын Их Хурлын гишүүн Дам. Цогтбаатар энэхүү төслийг хэрэгжүүлснээр цаашлаад зүрх, судасны чиглэлийн сургалт судалгааны томоохон төв болгох хэтийн зорилго, чадавх байгаа эсэхийг тодруулахад Эрүүл мэндийн сайд, төсөл хэрэгжсэнээр зөвхөн Монгол Улсдаа биш бүсийн томоохон төв болох бүрэн боломжтой гэж байлаа. Мөн тэрбээр зүрх, судасны чиглэлийн олон эмнэлэг, төвүүдэд хийж чаддаггүй эмчилгээг Улсын гуравдугаар төв эмнэлгийн зүрх, судасны эмч нарын баг хийж байгаа төдийгүй Монголынхоо бусад эмнэлгийн эмч нарыг сургаж бэлтгэж байна. Гадны улсын иргэд ч тус эмнэлгийг зорин ирж, эмчлүүлдэг болсон гэж байлаа. Ингээд \"Монгол Улс, Европын сэргээн босголт, хөгжлийн банк хооронд байгуулах “Зүрх судасны үндэсний төв байгуулах төсөл”-ийн Зээлийн хэлэлцээрийн төслийг зөвшөөрч, гарын үсэг зурах эрхийг Засгийн газарт олгоё\" гэдэг саналын томьёоллоор санал хураалт явуулахад, хуралдаанд оролцсон гишүүдийн 67.6 хувь нь дэмжив хэмээн Улсын Их Хурлын Хэвлэл мэдээллийн газраас мэдээлэв"
  },
  {
    "id": "75787-1",
    "url": "https://www.parliament.mn/nn/75787/",
    "title": "АБГББХ: Хуулийн төслүүдийг хэлэлцэж, гадаад зээл, тусламжийн хэрэгжилт, нөхцөл байдлын талаарх Сангийн сайдын мэдээллийг сонсов",
    "date": "2025-10-01",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Аюулгүй байдал, гадаад бодлогын байнгын хороо өнөөдөр /2025.10.01/ хуралдаж Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн хоёр дахь хэлэлцүүлгийг хийлээ. Байнгын хороо хуулийн төслийг зүйл бүрээр нь хэлэлцэх үеэр УИХ-ын гишүүдээс асуулт, зарчмын зөрүүтэй саналын томьёолол гараагүй бөгөөд хуулийн төслийг хэлэлцсэн талаарх Байнгын хорооны санал, дүгнэлтээ Төсвийн болон Эдийн засгийн байнгын хороонд хүргүүлэхээр тогтов. Мөн хуралдаанаар Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн хоёр дахь хэлэлцүүлгийг явуулав. Байнгын хорооны эрхлэх асуудлын хүрээн дэх байгууллагуудын ирэх оны төсөвтэй холбогдуулан УИХ-ын гишүүд асуулт асууж, байр сууриа илэрхийллээ. Тухайлбал, УИХ-ын гишүүн Ч. Анар, Ирэх оны төсвийн төсөл дэх батлан хамгаалах чиглэлээр хийх арга хэмжээнүүд ойлгомжгүй байгаа нь Хөгжлийн бодлого, төлөвлөлтийн тухай хуультай зөрчилдөж байгааг тодотгосон. Тэрбээр энэ салбарт ямар төсөл, хөтөлбөр хэрэгжих талаар тодруулсан. Батлан хамгаалахын сайд Д. Батлут, БХЯ-ны салбарын хөрөнгө оруулалтын асуудлууд нууцын зэрэглэлтэй гээд, төсвийн төсөлд оруулах хөрөнгө оруулалтын саналаа Сангийн яам, Эдийн засаг, хөгжлийн яаманд жагсаалтаар нууцын зэрэглэлтэй хүргүүлсэн гэсэн хариултыг өгсөн. Тэрбээр Зэвсэгт хүчний жанжин штабын урсгал зардлууд жаахан нэмэгдсэн ч бусад зардлууд дан хасах дүнтэй байгаа хэмээн тодотгоод, хөрөнгө оруулалтын зардал 67 тэрбум, үүнээс 36 орчим тэрбум нь анги салбартай холбоотой тоног төхөөрөмж, энхийг дэмжих ажиллагаанд шаардлагатай 16 орчим тэрбум төгрөгийн төсвийн төсөлд тусгасан гэлээ. Үлдсэн 31 орчим тэрбум нь анги байгууллагуудын бүтээн байгуулалтын ажилтай холбоотой зардлууд гэсэн мэдээллийг өглөө. УИХ-ын гишүүн С. Эрдэнэболд, Япон дахь ЭСЯ-ны барилгын нөхцөл байдал хүндэрсэн, ийм барилгатай гадаад орон дахь ЭСЯ-д олон байгааг онцлоод, хилийн чанадад байгаа дипломат алба хашиж байгаа хүмүүсийнхээ ажиллаж, амьдрах нөхцөлийг сайжруулах ямар арга хэмжээ авахаар төлөвлөснийг тодруулан асуув. Мөн тэрбээр дутуу дулимаг тоног төхөөрөмжтэй ажиллаж байгаа онцгой байдлын албан хаагчдын асуудлыг ирэх жилд хэрхэн шийдвэрлэх талаар лавлаж байлаа. Гадаад харилцааны сайд Б. Батцэцэг, Япон дахь ЭСЯ-ны барилгыг нураагаад буулгах хувилбар болоод төсөвт дарамт учруулахгүйгээр шийдэх гарцуудын талаар сүүлийн хэдэн жил ярилцаж байна. ЭСЯ-ны барилгыг буулгаад дахин барихад дор хаяж 30 сая ам. долларын зардал гарахаар байгаа. Ийм хэмжээний мөнгийг төсөвт суулгаагүй. Гадаад оронд дипломат төлөөлөгчийн 50 газар ажиллаж байгаа ч өөрийн байртай нь цөөхөн. Олон барилгад засвар хийх шаардлагатай байна. Өнгөрсөн жил хоёр газарт засвар хийсэн. Ирэх жил хэд хэдэн газар засвар хийхээр зардлуудаа тавиулаад байна. Ядаж жилд 1-2 барилгад засвар хийгээд явья гэсэн төлөвлөгөөтэй ажиллаж байна гэсэн хариулт өгөв. Онцгой байдлын ерөнхий газрын дэд дарга Я. Гантөмөр, Өнөөдөр Монгол Улсад 171 гал унтраах анги ажиллах шаардлагатай ч 69 анги үүрэг гүйцэтгэж байна. Эрэн хайх аврах нэгж 66 байх ёстойгоос 51 анги салбар үүргээ гүйцэтгэж байгаа. Өнөөдрийн байдлаар ОБЕГ-ын хангалт, хувцас хэрэглэл, тусгай зориулалтын техник, тоног төхөөрөмжийн хангалт 57 хувьтай байгаа. Энэ нь сүүлийн жилүүдтэй харьцуулахад өссөн ч хангалттай үзүүлэлт биш. Ийм учраас ой хээрийн түймрийн үед Засгийн газрын хоёр удаагийн тогтоолоор 11 тэрбум төгрөгийн техник, тоног төхөөрөмж, хувцас хэрэглэлийн хангалтыг нэмэн шийдвэрлэж өгсөн. Ирэх онд 29 тэрбум төгрөг төсөвлөөд байна. Үүнээс гадна Азийн хөгжлийн банкны санхүүжилтээр хэрэгжих 100 сая ам. долларын төслийн хүрээнд бид саналаа боловсруулаад Сангийн яаманд хүргүүлсэн. Төсөл хэрэгжсэнээр хангалтын хувь хэмжээ 80 хувьд хүрнэ гэсэн тооцоололтой байгаа гэсэн хариултыг өгөв. Хэлэлцүүлгийн үеэр гадаад улс оронд байгаа монгол иргэдэд туслах арга хэмжээ, 1970, 1980-аад оны барилга байшинтай зэвсэгт хүчний анги салбарын барилга байгууламжийн асуудал, онцгой байдлын алба хаагчдын ажиллах нөхцөл, гал унтраах машингүй байгаа орон нутгийн аврах ангийн асуудлыг хөндөж байлаа. УИХ-ын гишүүд асууж, байр сууриа илэрхийлсний дараа хуулийн төслүүдийг хэлэлцсэн талаарх Байнгын хорооны танилцуулгыг Төсвийн байнгын хороонд хүргүүлэхээр тогтов. Дараа нь гадаад зээл, тусламжийн хэрэгжилт, нөхцөл байдлын талаарх Сангийн сайдын мэдээллийг сонсов. Сангийн сайд Б. Жавхлан, Засгийн газрын өрийн нэрлэсэн үлдэгдэл 2025 оны хагас жилийн байдлаар 35.5 их наяд төгрөг буюу Дотоодын нийт бүтээгдэхүүний 39.5 хувьтай тэнцэж байна. Засгийн газрын өрийн дотоодын нийт бүтээгдэхүүнд харьцуулсан харьцаа сүүлийн жилүүдэд тогтмол буурч байгаа бөгөөд Олон улсын валютын сангийн Өрийн тогтвортой байдлын шинжилгээгээр манай улс 2023 онд өндөр эрсдэлтэй гэж үнэлэгдэж байсан бол 2025 оны 06 дугаар сард хэвийн эрсдэлтэй үнэлэгдсэн гэлээ. Засгийн газрын зүгээс авч хэрэгжүүлж байгаа өрийн удирдлагын арга хэмжээ амжилттай хэрэгжиж байгаа нь Улсын Их Хурлаас баталсан Засгийн газрын өрийн удирдлагын дунд хугацааны стратегийн баримт бичгийг чанд мөрдөн, хэрэгжилтийг ханган ажиллаж байгаатай холбоотой хэмээгээд, Өрийн удирдлагын тухай хууль 2015 онд батлагдсанаас хойш Улсын Их Хурлаас нийт 4 удаагийн стратегийн баримт бичгийг батлаад байгаа бөгөөд хамгийн сүүлд 2025 оны 05 дугаар сарын 30-ны өдөр Засгийн газрын өрийн удирдлагын 2026-2028 оны стратегийн баримт бичгийг нийт 4 зорилт, 9 арга хэмжээтэйгээр баталсан гэсэн мэдээллийг өгсөн. Энэхүү стратегийн баримт бичгийн зорилт, шалгуур үзүүлэлтийг мөрдөж ажиллан, өрийн зохицуулалтын арга хэмжээг авч хэрэгжүүлснээр дунд хугацаанд Засгийн газрын өр дотоодын нийт бүтээгдэхүүний 40 орчим хувьд тогторжиж, гадаад үнэт цаасны төлбөрийн дарамт буурах, өрийн багцын зардал эрсдэлийн үзүүлэлтүүд сайжрах төсөөлөлтэй байна гэж Сангийн сайд мэдээллээ. Засгийн газрын өрийн хүүгийн төлбөрийн хувьд 2025-2028 онд дунджаар жил бүр 1.3 их наяд төгрөг төлөгдөхөөр байгаа бөгөөд хүүгийн зардал 2017 онд нэгдсэн төсвийн тэнцвэржүүлсэн орлогын 14.5 хувьтай тэнцэж байсан бол 2025 онд 4.3 хувь, 2026 онд 4.1 хувь, дунд хугацаанд 3.5 хувьд хүрч тус тус буурахаар байна. Ийнхүү өрийн зардал буурсан нь 2017 оноос дотоод үнэт цаас гаргахыг хязгаарлаж, арилжааны нөхцөлтэй гадаад үнэт цаасны үлдэгдлийг бууруулж, хөнгөлөлттэй гадаад зээлийн эх үүсвэрийг түлхүү ашиглаж ирсэнтэй холбоотой гэв. Тодруулбал, өндөр хүүтэй, богино хугацаатай гадаад үнэт цаасыг зөвхөн дахин санхүүжилтийн зорилгоор арилжаалж, үлдэгдлийг бууруулах бодлого баримталсны үр дүнд Засгийн газрын гадаад өрд эзлэх арилжааны нөхцөлтэй гадаад үнэт цаасны хэмжээ 2017 онд 45.7 хувь байсан бол 2024 онд 28.6 хувь болж буурчээ. Ийнхүү Засгийн газрын өрийн ДНБ-д эзлэх хэмжээ тогтмол буурч, богино болон дунд хугацааны төлбөрийн хуваарийг жигдлэн, өрийн удирдлагын стратегийн баримт бичгийг тууштай мөрдөж байгааг олон улсын байгууллагууд онцгойлон авч үзэж буй аж."
  },
  {
    "id": "75787-2",
    "url": "https://www.parliament.mn/nn/75787/",
    "title": "АБГББХ: Хуулийн төслүүдийг хэлэлцэж, гадаад зээл, тусламжийн хэрэгжилт, нөхцөл байдлын талаарх Сангийн сайдын мэдээллийг сонсов",
    "date": "2025-10-01",
    "category": "Байнгын хороо",
    "part": 2,
    "totalParts": 2,
    "content": "Тухайлбал, Олон улсын зээлжих зэрэглэл тогтоогч “Фитч”, “Эс энд Пи”, “Мүүдиз” байгууллагууд Монгол Улсын Зээлжих зэрэглэлийг 10 жилийн дараа буюу 2024 онд “В+, тогтвортой” түвшинд хүргэж нэмэгдүүлсэн бол Фитч (Fitch) агентлагаас 2025 оны 09 дүгээр сарын 01-ний өдөр Монгол Улсын зээлжих зэрэглэлийг “B+, тогтвортой” түвшинд хэвээр хадгалах шийдвэр гаргаснаа зарлажээ. Мөн Эдийн засгийн хамтын ажиллагаа, хөгжлийн байгууллагаас 2025 оны 6 сард Монгол улсын зээлийн эрсдэлийн үнэлгээг 7 дугаар түвшнээс 6 дугаар түвшин болгон сайжруулсан. Дээрх олон улсын байгууллагууд Монгол улсын зээлжих зэрэглэлийг сайжруулсан гол шалтгаануудын нэг нь “Засгийн газрын өрийн удирдлагыг оновчтой хэрэгжүүлсэн, гадаад өрийн дарамтыг бууруулсан” болохыг тайландаа цохон тэмдэглэсэн гэлээ. Монгол Улсын Засгийн газар 1991 оноос хойш нийт 348 төсөл, хөтөлбөрийг санхүүжүүлэх зорилгоор 9.1 тэрбум ам. доллартой тэнцэх хэмжээний зээлийн хөрөнгийг авч ашигласан бөгөөд үүнээс 6.0 тэрбум ам. доллартой тэнцэх хэмжээний хөрөнгийг төслийн зээлд буюу 308 төсөл, арга хэмжээ хэрэгжүүлэхэд зарцуулсан бол төсвийн дэмжлэгийн зориулалтаар нийт 3.1 тэрбум ам. долларын 40 хөтөлбөрийн зээлийн хөрөнгийг авч ашигласан аж. Сүүлийн 30 гаруй жил авч ашигласан зээлийг бүтцээр нь харвал, Монгол Улс 1991-1999 онуудад нийт 1.3 тэрбум ам. долларын эдийн засгийн шилжилтийн үеийн хүндрэлийг даван туулах зорилготой зээл авч байжээ. Харин 2000-2009 онуудад дэд бүтэц бий болгох, дулааны цахилгаан станцыг шинэчлэх, авто зам болон төмөр зам барих, нийтийн аж ахуй болон агаарын тээврийн дэд бүтцийг бий болгох чиглэлээр нийт 1.5 тэрбум ам. долларын зээлийг авч ашигласан байна. Сүүлийн 15 жилийн хугацаанд Улаанбаатар хотын суурьшлын бүсийг тэлэх, улсын төсвийн хөрөнгө оруулалтаар хийх боломжгүй өндөр өртөг бүхий томоохон дэд бүтэц, бүтээн байгуулалтын төсөл, арга хэмжээг хэрэгжүүлэхээр гадаад төслийн зээл авч ашигласан бөгөөд тухайлбал Япон улсын зээлээр “Шинэ олон улсын нисэх онгоцны буудал барих төсөл”, Бүгд Найрамдах Хятад Ард Улсын зээлээр “Төв цэвэрлэх байгууламж барих төсөл”, “Улаанбаатар-Хөшигийн хөндийн шинэ нисэх онгоцны буудлын хурдны автозам барих төсөл”, “Яармагийн болон Замын цагдаагийн гүүр барих төслүүд”, “Гацуурт-Налайхын автозамын төсөл”, Азийн Хөгжлийн банкны зээлээр “Баруун бүсийн босоо тэнхлэгийн авто замыг хөгжүүлэх, хөрөнгө оруулалтын хөтөлбөр”, Дэлхийн банкны зээлээр эрчим хүчний алдагдал бууруулах, шинэчлэл хийсэн “Эрчим хүч-1,2 төсөл” зэрэг томоохон төслүүдийг амжилттай хэрэгжүүлээд байна гэж Сангийн сайд мэдээлэлдээ дурдав. Өнөөдрийн байдлаар 2014 оноос эхлэн гэрээ, хэлэлцээр нь байгуулагдсан, Монгол Улсын Их Хурлаар соёрхон батлагдсан нийт 19.9 их наяд төгрөгийн амлалтын дүн бүхий гадаад зээл, тусламжийн 96 төсөл хэрэгжиж байгаа бөгөөд үүнээс 6.3 их наяд төгрөг буюу 31.6 хувийг өнгөрсөн хугацаанд ашигласан, үлдсэн 13.6 их наяд төгрөг буюу 68.4 хувь нь ашиглагдаагүй байна. УИХ-аас 2025 онд нийт 1.9 их наяд төгрөгийн зээл, тусламжийн ашиглалтыг 2025 оны төсвийн тухай хуулиар батласан. УИХ-аар баталсан хэлэлцээрүүдийг хэрэгжүүлэхэд гадаад зээлийн ашиглалтаа нэмэгдүүлэх асуудал хамгийн тулгамдаж байгаа асуудал болоод байна гэлээ. Нийт хэрэгжиж буй зөвхөн зээлийн төслүүдийг авч үзвэл 500.0 тэрбум төгрөгөөс дээш төсөвт өртөгтэй 5 төсөл байгаа бөгөөд 2025 онд батлагдсан нийт гадаад зээлийн ашиглалтын 57 хувийг уг төслүүд дангаараа эзэлж байгаа аж. 2020 оноос хойших нөхцөл байдлыг харвал Гадаад зээлийн ашиглалтын батлагдаж буй нийт хэмжээ ашиглаагүй үлдэгдэлийн 12 орчим хувьд байгаа нь цаашид гадаад зээлийн ашиглалтын талаар бодлогын шинэчлэл хийх зайлшгүй шаардлага байгааг харуулж байна хэмээгээд дээрх бодлогын арга хэмжээг авахгүй бол нэг төслийн хэрэгжих хугацаа дунджаар 5-10 жил хойшлох, зардал нэмэгдэх, хүүгийн төлбөр болон зээлийн үйлчилгээний төлбөр өсөх, төслүүдийн үр өгөөж, эдийн засгийн үр ашгийг хүртэх хугацаа хойшлох бодит эрсдэлтэй байна гэж үзэж буйгаа илэрхийллээ. Иймд УИХ-ын 2024 оны 81, 54 дүгээр тогтоолуудын дагуу зээлийн хөрөнгийн зарцуулалтын үр ашгийг нэмэгдүүлэх, зээлийн хөрөнгийг зөвхөн бодит эдийн засгийн салбарт чиглүүлэх, үр ашиггүй зөвлөх үйлчилгээ, урсгал зардлыг бууруулах, төслүүдийг эрэмблэх талаар дараах арга хэмжээнүүдийг авч хэрэгжүүлж байна хэмээгээд үүнд санхүүжилтийг шилжүүлэх, хэмнэлтийн зарчим буюу нэгдсэн төсөл хэрэгжүүлэх нэгжид шилжүүлэх, цахим шилжилт, бодлогын шинэчлэлийн талаар танилцуулав. Сангийн сайдын мэдээлэлтэй холбогдуулан УИХ-ын гишүүд асуулт асууж, байр сууриа илэрхийллээ хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75781-1",
    "url": "https://www.parliament.mn/nn/75781/",
    "title": "ХХНББХ: Эрүүл мэндийн даатгалын үндэсний зөвлөлийн 2024 оны тайлан, Монгол Улсын 2026 оны төсвийн хуулиудын төслийг хэлэлцэж, ажлын хэсэг байгуулав",
    "date": "2025-09-30",
    "category": "Байнгын хороо",
    "part": 1,
    "totalParts": 4,
    "content": "Монгол Улсын Их Хурлын Хүний хөгжил, нийгмийн бодлогын байнгын хороо өнөөдөр (2025.09.30) хуралдаж, Эрүүл мэндийн даатгалын үндэсний зөвлөл (ЭМДҮЗ)-ийн 2024 оны үйл ажиллагааны тайлан, ажлын хэсэг байгуулах тухай Байнгын хорооны тогтоолын төсөл, Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төсөл болон Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийг хэлэлцлээ. Хэлэлцэх асуудлын товд хоёрдугаарт товлогдсон ажлын хэсэг байгуулах тухай асуудлыг уг асуудлыг санаачилсан Улсын Их Хурлын гишүүн О. Саранчулуун Байнгын хорооны хуралдааны эхэнд хэлэлцүүлэх горимын санал гаргасныг гишүүдийн олонх дэмжсэнээр эхний ээлжинд хэлэлцсэн юм. Нийгмийн эрүүл мэндийн тусламж үйлчилгээний тухай хууль хэрэгжиж эхлээд жил гаруйн хугацаа өнгөрч байгаа ч Засгийн газраас хуулийн хэрэгжилтийг хангах, нийгмийн эрүүл мэндийн тусламж үйлчилгээнд төсвийг оновчтой хуваарилах, ач холбогдлыг нийтэд сурталчлан таниулах, үнэн зөв мэдээллээр хангах, нэгдсэн ойлголт өгөх ажлыг хангалтгүй хийж байна гэж дүгнэсний үндсэн дээр хуулийн хэрэгжилтийг хангах явцад гарч байгаа хүндрэл бэрхшээл, эерэг болон сөрөг үр дагавруудыг тодорхойлж, холбогдох яам, агентлагт хуулийг хэрэгжүүлэх арга хэмжээ авч хэрэгжүүлэхэд дэмжлэг үзүүлэх нь зүйтэй гэж үзэж, ажлын хэсэг байгуулах тухай тогтоолын төслийг боловсруулсан хэмээн Улсын Их Хурлын гишүүн О. Саранчулуун танилцуулав. Засгийн газрын 2024-2028 оны үйл ажиллагааны хөтөлбөрт тусгагдсан нийгмийн эрүүл мэндтэй холбоотой бодлого, зорилтыг хэрэгжүүлэх чиглэлээр авч хэрэгжүүлж байгаа үйл ажиллагаа, түүний явц байдлыг тандан судалж, нөхцөл байдалд дүн шинжилгээ хийх шаардлагатайг тэрбээр танилцуулгадаа дурдав. Монгол Улсын Их Хурлын хяналт шалгалтын тухай хуульд заасны дагуу ажлын хэсэг байгуулах асуудлаар тухайн асуудал хариуцсан байгууллага, албан тушаалтны тайлбар, мэдээллийг авч, харгалзан үзэхээр заасны дагуу Эрүүл мэндийн яам (ЭМЯ)-ны Нийгмийн эрүүл мэндийн бодлогын газрын Халдварт өвчний хэлтсийн дарга Д. Баярболд мэдээлэл өглөө. Тэрбээр мэдээлэлдээ, Нийгмийн эрүүл мэндийн тусламж үйлчилгээний тухай хуулийг хэрэгжүүлсэн хугацаанд Эрүүл мэндийн сайдын баталсан хоёр үе шаттай төлөвлөгөөний дагуу хүн амын эрүүл мэндийг хамгаалах, дэмжих, урьдчилан сэргийлэх үйл ажиллагааг бүх салбарын хэмжээнд нэгдсэн байдлаар зохион байгуулж, халдварт бус өвчний нас баралт, өвчлөлийн эрсдэлийг бууруулах замаар хүн амын дундаж наслалтыг дээшлүүлэх, амьдралын чанарыг сайжруулах үндсэн нөхцөлийг бүрдүүлэхэд шаардлагатай арга хэмжээг төлөвлөн, үүрэгжүүлэх, санхүүжилтийн эх үүсвэр болон хэрэгжих хугацааг тодорхойлох ажлуудыг хийж байна гэлээ. Үүний дотор Ерөнхий сайдаар ахлуулсан Нийгмийн эрүүл мэндийн үндэсний зөвлөлийн ажиллах журмыг батлуулж мөрдүүлэх, энэ асуудлыг хариуцсан үндэсний төв байгуулах асуудлыг Засгийн газрын хуралдаанаар шийдвэрлүүлэхээр ажиллаж байгаа аж. Мөн Үндэсний зөвлөлийг байгуулах бэлтгэл хангаж байгаа бөгөөд орон тооны бус уг зөвлөл салбар хоорондын оролцоонд тулгуурлан нийгмийн эрүүл мэндийн тулгамдсан асуудлуудыг хэлэлцэж санал зөвлөмж гаргах үүрэгтэй ажээ. Түүнчлэн Нийгмийн эрүүл мэндийн тусламж үйлчилгээний багц төлбөрийн хэмжээ, санхүүжүүлэх журмыг Сангийн сайдтай, Нийгмийн эрүүл мэндийн ноцтой тохиолдлын үеийн удирдлагын тогтолцоогоор ажиллах журмыг Шадар сайдтай хамтран батлах ажлын хэсэг томилогджээ. Эдгээрээс гадна нийгмийн эрүүл мэндийн мэдээллийн сангийн ажиллах журам, тусламж үйлчилгээнд олон нийтийн оролцоог хангах, сайн дурын ажилтныг урамшуулах журам, нийгмийн эрүүл мэндийн төвүүдийн дүрэм, бүтэц болон нийгмийн эрүүл мэндийн ажилтнуудын ажлын байрны тодорхойлолтуудыг батлах зэрэг ажлууд хүлээгдэж байгааг тэрбээр дурдав. Нийгмийн эрүүл мэндийн тусламж, үйлчилгээний тухай хуулийн биелэлтэд хяналт шалгалт хийж, холбогдох санал, дүгнэлт гаргах ажлын хэсэг байгуулах тухай тогтоолын төсөлд тус ажлын хэсгийг Улсын Их Хурлын гишүүн О. Саранчулуун ахалж, бүрэлдэхүүнд Улсын Их Хурлын гишүүн А. Ариунзаяа, Д. Ганмаа, Т. Мөнхсайхан, Ц. Мөнхтуяа, М. Сарнай, Л. Энхнасан, Д. Энхтуяа, М. Энхцэцэг, С. Эрдэнэбат нар ажиллахаар тусгасныг Байнгын хорооны хуралдаанд оролцсон гишүүдийн олонх дэмжин баталлаа. Тогтоолоор ажлын хэсгийн хяналт шалгалт хийх үйл ажиллагааны удирдамжийг баталж, мэргэжил, арга зүйн туслалцаа үзүүлэх, мэдээллээр хангах чиглэлээр холбогдох байгууллагын албан тушаалтныг тухай бүр татан оролцуулж ажиллуулахыг ажлын хэсэг зөвшөөрөв. Түүнчлэн санал, дүгнэлтээ Улсын Их Хурлын 2025 оны намрын ээлжит чуулганы хугацаанд багтаан Байнгын хорооны хуралдаанд танилцуулахыг ажлын хэсэгт даалгасан байна. Үүний дараа ЭМДҮЗ-ийн 2024 оны үйл ажиллагааны тайланг хэлэлцэв. Тайланг Эрүүл мэндийн сайд, ЭМДҮЗ-ийн дарга Ж. Чинбүрэн танилцуулав. ЭМДҮЗ-д Засгийн газар, ажил олгогч, даатгуулагчдыг төлөөлсөн тус бүр гурав, нийт есөн гишүүн ажилладаг бөгөөд гишүүн С. Эрдэнэбат Улсын Их Хурлын гишүүнээр сонгогдож чөлөөлөгдөх хүсэлтээ гаргасан тул зөвлөл 2024 оны сүүлийн хагас жилд найман гишүүнтэй ажиллажээ. Өнгөрсөн онд тус зөвлөл нийт найман удаа хуралдаж, Эрүүл мэндийн даатгалын сан (ЭМДС)-гаас санхүүжүүлэх тусламж үйлчилгээний жагсаалт, төлбөрийн хэмжээ, журмыг шинэчлэн, анхан шатны эрүүл мэндийн байгууллагуудын эмч, мэргэжилтнүүдийн үндсэн цалин, орон нутгийн нэмэгдлийг өсгөж тусламж үйлчилгээний тарифыг шинэчлэх төсвийн нарийвчилсан хуваарийг батлах зэрэг 11, өөрийн дотоод үйл ажиллагаатай холбоотой тав, нийт 16 тогтоол баталжээ. Мөн зөвлөлийн ажлын хэсгүүд Дархан-Уул, Орхон, Өмнөговь аймгийн 24, нийслэлийн 22, нийт 46 эрүүл мэндийн байгууллагад албан томилолтоор ажиллаж, 1000 гаруй эмч, эмнэлгийн ажилтантай уулзан, тогтоол, шийдвэрийн хэрэгжилттэй газар дээр нь танилцаж, тэдний санал хүсэлтийг сонсон, тулгамдсан асуудлыг бодлогын шийдвэрт тусгах, холбогдох байгууллагад зөвлөмж хүргүүлэх зэргээр ажилласан байна. ЭМДС-гийн орлого, зарлагын гүйцэтгэлээр 2024 онд эрүүл мэндийн даатгал (ЭМД)-д 3274900 даатгуулагч хамрагдаж, хамрагдалт 93.4 хувьтай гарч, 1 их наяд 964 тэрбум төгрөгийн орлого төвлөрүүлэхээс 1 их наяд 921 тэрбум төгрөгийн орлого төвлөрүүлж орлогын төлөвлөгөө 97.8 хувьтай биелсэн байна. Сангийн орлогын 38.9 хувийг төр хариуцах тусламж үйлчилгээний санхүүжилт, 42.3 хувийг ажил олгогч, даатгуулагчаас төлөх шимтгэл, 16.9 хувийг эрүүл мэндийн даатгалыг нь төрөөс хариуцах иргэдийн улсын төсвөөс төлсөн шимтгэл, 1.8 хувийг бусад орлого эзэлсэн байна. Мөн эрүүл мэндийн тусламж үйлчилгээний зардалд 2 их наяд 110 тэрбум төгрөгийн санхүүжилтийг ЭМД-ын гэрээ бүхий 2385 байгууллагад олгожээ. Үүнд, улсын эмнэлэгт 1 их наяд 127.9 тэрбум, анхан шатын эрүүл мэндийн байгууллагад 487.4 тэрбум, хувийн эмнэлэгт 266.8 тэрбум, эмийн санд 137.8 тэрбум, урьдчилан сэргийлэх тусламж үйлчилгээний зардалд 31.6 тэрбум, сувилалд 27.2 тэрбум, төр хариуцах эмийн зардалд 31.6 тэрбум төгрөг тус тус зарцуулсан байна."
  },
  {
    "id": "75781-2",
    "url": "https://www.parliament.mn/nn/75781/",
    "title": "ХХНББХ: Эрүүл мэндийн даатгалын үндэсний зөвлөлийн 2024 оны тайлан, Монгол Улсын 2026 оны төсвийн хуулиудын төслийг хэлэлцэж, ажлын хэсэг байгуулав",
    "date": "2025-09-30",
    "category": "Байнгын хороо",
    "part": 2,
    "totalParts": 4,
    "content": "Төсөвт төлөвлөсөн зарлагын гүйцэтгэл 403,5 тэрбум төгрөгөөр давсан учир 2024 оны эрсдэлийн сангийн 53.6 тэрбум төгрөгийн 43,6 тэрбумыг лавлагаа шатлалын эрүүл мэндийн байгууллагын хэвтүүлэн эмчлэх тусламж үйлчилгээний зардалд, 10 тэрбум төгрөгийг амбулаторийн тусламж үйлчилгээний зардалд тус тус зарцуулжээ. Эрүүл мэндийн тусламж үйлчилгээний зардал батлагдсан төсвөөс 197,9 тэрбум төгрөгөөр, эмийн үнийн хөнгөлөлтийн зардал 478 сая төгрөгөөр хэтэрсэн байна. Мөн өмнөх оны өглөг 218,3 тэрбум төгрөгийг 2024 оны төсвөөс олгосонтой холбоотой сангийн нийт зарлага 2 их наяд 348,1 тэрбум төгрөг болжээ. Даатгуулагчдад үзүүлэх эрүүл мэндийн тусламж үйлчилгээг өргөжүүлж, эрүүл мэндийн улмаас иргэнд учирч болзошгүй санхүүгийн эрсдэлийг бууруулах зорилгын хүрээнд ЭМДҮЗ-ийн шийдвэрээр орон нутгийн өрхийн эрүүл мэндийн төв (ЭМТ)-үүд болон сум, тосгоны ЭМТ-ийн албан хаагчдын үндсэн цалинг 10 хувиар өсгөж, орон нутгийн нэмэгдлийг 40 хувь хүргэх тооцооллыг цалингийн тохируулгад тусгажээ. 1500-аас доош хүн амтай 23 сум, тосгоны ЭМТ-ийн нэг иргэнээр тооцох санхүүжилтэд хүн амаас хамаарах тэгш байдлын индексийн коэффициентыг хоёр дахин, оношилгоо, шинжилгээг гэрээр үзүүлэх тусламж үйлчилгээ, зарим сэргээн засах болон өдрийн эмчилгээний тарифыг инфляцын түвшинтэй уялдуулан нэмэгдүүлсэн байна. Мөн хүүхдийн өдрийн эмчилгээний болон хүүхдийн халдварт бус суулгалт өвчний багцуудыг шинээр үүсгэсэн байна. Гэрээр үзүүлэх тусламж үйлчилгээний багцыг өргөжүүлж хөнгөвчлөх тусламж үйлчилгээ болон хүүхэд, тулгуур, хөгжлийн бэрхшээлтэй иргэд, эмнэлэгт ирэх боломжгүй ахмад настанд зайлшгүй үзүүлэх тусламж үйлчилгээг шинээр нэмжээ. ЭМДС-гаас олгож буй тусламж үйлчилгээний төлбөрийн хэмжээ нь бүсчилсэн коэффициентыг тогтоож, баруун бүсэд 1.15 нийслэлд 1.0 байхаар тохируулсан байна. Нэг худалдан авагчийн тогтолцоонд шилжсэнээр даатгуулагчийн амь насанд гэнэтийн эрсдэл учруулж болзошгүй төрөх, жирэмсэн, нярайн тусламж үйлчилгээ, халдварт өвчин, хавдар, түргэн тусламж, яаралтай тусламж зэрэг нэн шаардлагатай тусламж үйлчилгээнд зарцуулах зардлын хэмжээг тогтмол нэмэгдүүлж, 2024 онд 84.2 хувьд хүрсэн нь 2020 онтой харьцуулахад хоёр дахин өссөн байна. Эрүүл мэндийн тусламж үйлчилгээний хамтын төлбөрийн хэмжээг хувиар биш тогтмол дүнгээр тогтоосноор өндөр өртөгтэй тусламж үйлчилгээнд иргэдийн төлөх төлбөрийн хэмжээ буурсан байна. Тухайлбал, 113.6 сая төгрөгийн өртөгтэй элэг шилжүүлэн суулгах мэс заслын төлбөрт даатгуулагч хувиасаа 28.4 сая төгрөг төлдөг байсныг 5.0 сая төгрөг болгон бууруулсан байна. Даатгалын шимтгэлийг төрөөс хариуцдаг иргэдийг хамтын төлбөрөөс бүрэн чөлөөлөгдсөнөөр 2021 онд 39 тэрбум, 2022 онд 47 тэрбум, 2023 онд 62.8 тэрбум, 2024 онд 76.8 тэрбум төгрөгийг тус тус чөлөөлсөн байна. Сайд мэдээллийн төгсгөлд ЭМДС-гийн удирдах, төлөвлөхтэй холбогдон харилцаа, гүйцэтгэлд суурилсан арга, хэмжээг оновчтой болгох чиглэлээр хуульд өөрчлөлт оруулах, төрөөс зардлыг нь хариуцах иргэдийн шимтгэлийн хувь хэмжээг үе шаттай нэмэгдүүлэх, төрөөс хариуцах тусламж үйлчилгээний санхүүжилтийг жил бүр нэмэгдүүлж, төсөвт тусгах шийдвэрлэх, согтууруулах ундаа, тамхины онцгой татвараас ЭМДС-д хуваарилах шаардлагатайг дурдлаа. Байнгын хорооны дарга Б. Найдалаа эмч, эмнэлгийн ажилчдын цалинг нэмэгдүүлэх шаардлага тавигдаж буй энэ үед эмнэлгийн санхүүжилт, өр авлага гээд салбарын бүхий л зангилаа асуудал ЭМДС-тай холбоотойг тэмдэглэж, санг шинэчлэхгүйгээр эмч, эмнэлгийн ажилчдын цалинг нэмэх, эрүүл мэндийн тусламж, үйлчилгээний чанарыг сайжруулах боломж байхгүй гэдгийг онцолж, иймд хэлэлцэж буй асуудал ихээхэн чухал болохыг онцолсон юм. ЭМДҮЗ-ийн даргын танилцуулгатай холбогдуулан Улсын Их Хурлын гишүүн С. Эрдэнэбат, А. Ариунзаяа, О. Саранчулуун, Х. Баасанжаргал, С. Зулпхар, Т. Мөнхсайхан, С. Бум-Очир, Байнгын хорооны дарга Б. Найдалаа нар ЭМДС-гаас хариуцах ёсгүй урьдчилан сэргийлэх кампанит ажлуудын санхүүжилт, төр хариуцахаар хуульчилсан элэг шилжүүлэн суулгах болон хавдрын эмчилгээний зардлыг санд үүрүүлж буй явдлыг хэрхэн шийдвэрлэх, даатгуулагчдын шимтгэлийг өөрсдийнх нь эрүүл мэндийн үйлчилгээнд зориулах ёстой атал төрийн албан хаагчдын цалин, байшин барилгын урсгал зардал, хувийн эмнэлгүүдийн зардал, цалин хөлсийг даагаад байгааг яаж засах, эрүүл мэндийн даатгалын бодлогыг хэрхэн боловсронгуй болгох, группийн болон эмийн хөнгөлөлтийг яаж оновчтой болгох, эмийн тунг цусанд үздэг төхөөрөмжөөр хангагдсан эсэх, ЭМДС-гийн үйл ажиллагааны зорилго, зорилт, түүний шалгуур үзүүлэлтүүд, эдгээрийг хэрхэн хангасан болон актуар тооцоолол хийж ажилласан эсэх, Эрүүл мэндийн даатгалын тухай хуульд ямар өөрчлөлт оруулах болон төрөөс хариуцах шимтгэлийн хэмжээг яаж нэмэгдүүлэх, гүйцэтгэлийн санхүүжилтэд тавих хяналтыг хэрхэн сайжруулах, сангийн 2024 оны өр, зээлийг 2025 оны эхний улиралд бүрэн барагдуулж, хувийн эмнэлэгт олгох санхүүжилтийг ихээхэн хэмжээгээр багасгасан атал яагаад улсын эмнэлгүүдийн санхүүжилт нэмэгдэхгүй байгаа, мөн сангийн үйл ажиллагаа яагаад хүндэрсэн, өнөөдрийн нөхцөл байдлаас гарах ямар цогц төлөвлөгөө хэрэгжүүлж буйг болон чанартай эмийг боломжийн үнээр авах бодлого хэрхэн үргэлжилж байгаа, сангийн орлогын эх үүсвэрийг хэрхэн нэмэгдүүлэх, нөөц хуримтлалыг яаж бий болгох, авлагыг барагдуулах талаар авч буй арга хэмжээ зэргийг асууж, Эрүүл мэндийн сайд болон ЭМДҮЗ-ийн гишүүдээс тодорхой хариулт авсан юм. Улсын Их Хурлын гишүүдийн асуултанд Эрүүл мэндийн сайд Ж. Чинбүрэн ЭМД-ын тогтолцоог бэхжүүлэх, сайжруулах найман зорилт, 30 үйл ажиллагаа бүхий хөтөлбөрийг Монгол Улсын 2026 оны төсвийн төсөлтэй хамт боловсруулаад байгааг мэдээлж, даатгуулагчийн шимтгэл, төрөөс хариуцаж буй зардал, тусламж үйлчилгээний гүйцэтгэл гээд олон зүйл өөр хоорондоо уялдахгүй байгааг дурдсан юм. Тийм учраас цахим шилжилт, хиймэл оюун ухаанд суурилсан технологиудыг нэвтрүүлэхээр ажиллаж байгааг тэрбээр онцолж, ЭМДС яамны харьяанд бус, даатгуулагчийг эрсдэлээс хамгаалдаг бие даасан сан гэдэг утгаар ажиллах ёстой гэсэн байр сууриа илэрхийлэв. Мөн тэрбээр бодит өртөг зардлыг зөв тооцсон тогтолцоо дутагдаж байгааг хэлж, 2026 онд он дамнаж өр төлдөггүй, алдаа багатай тогтолцоонд шилжин орохыг зорьж байна гэлээ. Боловсон хүчний шаардлагаас болж хөнгөлөлттэй эмийн эрх авч чадахгүй байгаа сумын эмийн сангуудад эрх олгохоор ажиллаж байгаагаа сайд өгүүлж, ЭМДС-гийн зарлагын хяналтыг сайжруулахын тулд тус санг ЭМЯ-ны харьяанаас гаргах зэрэг тогтолцооны шинэчлэлийг хэрэгжүүлэх шаардлагатай гэсэн юм. Дараа нь ЭМДҮЗ-ийн 2024 оны тайлантай холбогдуулан Улсын Их Хурлын гишүүн С. Эрдэнэбат, Д. Рэгдэл, С. Зулпхар, Ц. Баатархүү, Байнгын хоорооны дарга Б."
  },
  {
    "id": "75781-3",
    "url": "https://www.parliament.mn/nn/75781/",
    "title": "ХХНББХ: Эрүүл мэндийн даатгалын үндэсний зөвлөлийн 2024 оны тайлан, Монгол Улсын 2026 оны төсвийн хуулиудын төслийг хэлэлцэж, ажлын хэсэг байгуулав",
    "date": "2025-09-30",
    "category": "Байнгын хороо",
    "part": 3,
    "totalParts": 4,
    "content": "Найдалаа нар үг хэлж, сангийн үйл ажиллагааг олон нийтэд эерэгээр ойлгуулах, бодлогын суурь асуудлуудаа өргөн барьж, Улсын Их Хурлаар шийдвэрлүүлэх, эмч, эмнэлгийн ажилчдын цалин хөлсийг нэмэгдүүлэхэд анхаарах, хөнгөлөлттэй эмийн үйлчилгээг уян хатан, хүртээмжтэй болгох, ЭМДС-гийн удирдлагыг томилдог тогтолцоог эхний ээлжинд өөрчлөх, хууль, эрх зүйн орчныг зоригтой шинэчлэхийг зөвлөж, хувийн даатгалын тогтолцоог хөгжүүлэх, мөн тайлан, төлөвлөгөөг хэлэлцэх цаглаврыг нарийн баримтлах, эрүүл мэндийн байгууллагуудын менежментийг сайжруулах, салбарын дотоод эв нэгдэл, ойлголцлыг дээшлүүлэхэд анхаарч, мэргэжлийн хороодын дэмжлэгийг идэвхжүүлэн, актуар тооцоололд үндэслэж ажиллахыг санууллаа. Байнгын хорооны хуралдаанаар дараа нь Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн хоёр дахь хэлэлцүүлгийг явуулсан юм. Хуулийн төслийг зүйл бүрээр хэлэлцсэн бөгөөд Улсын Их Хурлын гишүүн С. Эрдэнэбат Монгол Улсын хөгжлийн 2026 онд баримтлах бодлогын тэргүүлэх чиглэлийн төсвийн урсгал зардлыг дотоодын нийт бүтээгдэхүүн (ДНБ)-ий 24 хувь болгож бууруулна, боловсрол, эрүүл мэндийн салбарын ажилчдын цалинг тэргүүн ээлжид авч үзэж, нэмэгдүүлнэ гэсэн заалтуудаас зөвхөн хязгаарлалтыг баримтлаад, цалин, тэтгэвэр нэмэх боломжгүй гэж байгаа нь хууль зөрчиж байгаа эсэхийг асууж хариулт авсан юм. Түүний асуултад Сангийн яамны Төсвийн бодлого төлөвлөлтийн газрын дарга М. Санжаадорж хариулахдаа Монгол Улсын төсөв орлогоосоо нягт хамааралтайг онцолж, Төсвийн тогтвортой байдлын тухай хуульд суурь зарлага болон орлогын харьцаа 2.0 хувийн ашигтай байх, уг ашгаар зээл, тусламжийн үндсэн төлбөрөө хийхээр заасан болон уг ашгийг гаргаж тооцоход төсвийн зарлагыг нэмэгдүүлэх боломжгүй болсон гэсэн тайлбар өгөв. Хуулийн төслийн 1 дүгээр зүйлтэй холбогдуулан Улсын Их Хурлын гишүүн Ц. Мөнхтуяа, зарчмын зөрүүтэй санал гаргав. Хуулийн төсөлд Засгийн газрын өрийн нийт хэмжээ 51 их наяд 200 тэрбум байгааг 51 их наяд 690 тэрбум, нэгдсэн төсвийн тэнцвэржүүлсэн орлогын доод хэмжээ 31 их наяд 600 тэрбум байгааг 32 их наяд 90 тэрбум, нэгдсэн төсвийн нийт зарлагын дээд хэмжээ 32 их наяд 980 тэрбум байгааг 33 их наяд 470 тэрбум, нэгдсэн төсвийн суурь зарлагын дээд хэмжээ 29 их наяд 552 тэрбум байгааг 30 их наяд 42 тэрбум болгож тус тус өөрчлөх тухай зарчмын зөрүүтэй саналын томьёоллоо Улсын Их Хурлын гишүүн Ц. Мөнхтуяа тайлбарлав. Түүний тайлбарт Эдийн засаг, хөгжлийн яамны Төрийн нарийн бичгийн дарга И. Батхүү хариулахдаа, төсвийн урсгал зардлыг ДНБ-ий 24 хувьд бариулж, 24.6 их наяд орчим төгрөгөөр тооцсоныг дурдан, энэ хязгаар дотор зохицуулж шийдвэрлэх нь зүйтэй гэлээ. Мөн Төсвийн тогтвортой байдлын зөвлөлийн гишүүн Н. Ууганбаатар төсвийн орлого, зарлагын дүн оны эхний хагаст төсөөлж байснаас буурсан гэдгийг тэмдэглэж, төсөвлөсөн орлого өсөх боломжгүй учир зарлагыг нэмэгдүүлэх нь тэнцлийн дүрэмд зөрчил үүсгэнэ гэсэн юм. Улсын Их Хурлын гишүүн Ц. Мөнхтуяагийн гаргасан зарчмын зөрүүтэй саналаар санал хураалт явуулахад Байнгын хорооны хуралдаанд оролцсон гишүүдийн олонх нь дэмжсэнгүй. Үүгээр хуулийн төслийн хоёр дах хэлэлцүүлэг дуусаж, санал, дүгнэлтийг Төсвийн болон Эдийн засгийн байнгын хороонд хүргүүлэхээр боллоо. Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн хоёр дахь хэлэлцүүлгийг үүний дараа явууллаа. Хуулийн төслүүдтэй холбогдуулан Улсын Их Хурлын гишүүн Х. Баасанжаргал, С. Эрдэнэбат, Ц. Мөнхтуяа, О. Саранчулуун, Г. Хосбаяр, С. Зулпхар, Ц. Баатархүү, Ж. Галбадрах, С. Бум-Очир, А. Ганбаатар, М. Ганхүлэг, Байнгын хорооны дарга Б. Найдалаа нар асуулт асууж, Эрүүл мэндийн болон Боловсролын сайд Ж. Чинбүрэн, П. Наранбаяр, мөн холбогдох албаны хүмүүсээр тодорхой хариулт авсан юм. Улсын Их Хурлын гишүүд боловсрол, эрүүл мэнд, гэр бүл, хөдөлмөр, нийгмийн хамгааллын салбарын төсвийн зардлын зарим зүйл өссөн, зарим нь буурсан дүнтэй байгаагийн учир шалтгаан, мэргэжлийн болон техникийн боловсрол сургалтыг дэмжих сан, судалгааны хүрээлэнгүүд, тэдний зардал болон хувийн дунд сургуулиудад олгох 60 тэрбум татаасын учир, алслагдсан бүс нутгийн эрүүл мэндийн байгууллагуудын тоног төхөөрөмжийн хангалт, ерөнхий боловсролын сургууль, цэцэрлэгийн хоолны зардал, багшийн орон сууц, хөгжлийн бэрхшээлтэй иргэддээ зориулж буй төсвийг нэмэгдүүлэх олон улсын гэрээ, конвенциор хүлээсэн үүрэг, амлалтын хэрэгжилт, энэ талаарх яамдын үүрэг, хариуцлагыг сайжруулах, мөн эдгээр салбарын хөрөнгө оруулалтын төсөл, арга хэмжээг ч мөн ихээхэн танаж, хэрэгцээтэй байгаа сургууль, цэцэрлэгийн бүтээн байгуулалтыг хэрхэн үргэлжлүүлэх, багшлах боловсон хүчин, эмч, сувилагчдын дутагдалтай байдлыг ямар хугацаанд хэрхэн нөхөх, Боловсролыг дэмжих жилийн төсөв гэж төлөвлөөгүйн учир, гүйцэтгэлийн үнэлгээ, гүйцэтгэлийн санхүүжилтын үр дүнд үнэлгээ хийх, төсвийн дутагдлыг санхүүгийн лизинг зэрэг арга, хэрэгслээр шийдвэрлэх боломж зэрэг олон асуудлыг өргөн хүрээтэйгээр хөндөж байлаа. Түүнчлэн ахмад настны тэтгэвэр барьцаалсан зээлийн үйлчилгээг арилжааны банк бус тэтгэврийн үйлчилгээ эрхлэх институц өөрөө эрхэлдэг байх суурь шинэчлэлийг нэг мөр эхлүүлэх, Шилэн дансны тухай хуулийн хэрэгжилтийг эрчимжүүлэх, түүнд хяналт тавих ажлыг сайжруулах, төсвийг гал унтраах маягаар хуваарилж буй бодлого, менежментээ шинэчлэх, боловсролын салбарын хөрөнгө оруулалтыг нэмэгдүүлэх, багш нарын гүйцэтгэлийн үнэлгээний урамшууллыг бүрэн гүйцэт олгох, соёлын өвийг хамгаалах, өвлүүлэн үлдээх уламжлан сургах ажилд зохих санхүүжилтыг тусгах, эмч, багш нарын цалинг нэмэгдүүлэх асуудалд холбогдох яам, газрын удирдлага, ажил хариуцсан хүмүүс идэвх, санаачилгатай хандах, хүний хөгжилд хөрөнгө оруулалт хийх, залуучуудыг дэмжихэд анхаарч ажиллах, хэрэгжүүлэхээр төлөвлөж буй бодлого, үйл ажиллагаагаа зөв эрэмбэлж, ач холбогдлыг оновчтой тодорхойлох шаардлагатайг онцгойлон сануулж, эдгээр асуудлаар сайд нар, ажлын хэсгийн гишүүдээс тодорхой хариулт авав. Төсвийн төслүүдтэй холбогдуулан Улсын Их Хурлын гишүүн М. Ганхүлэг, Ц. Мөнхтуяа, С. Зулпхар, С. Эрдэнэбат нар үг хэллээ. Улсын Их Хурлын гишүүн М. Ганхүлэг 2026 оны төсвийн төслийг ул суурьтай авч үзэх шаардлага байгааг онцолж, Боловсролын зээлийн сангийн санхүүгийн үйлчилгээг төрөлжүүлэх санал дэвшүүлэн, малчид, залуучууд, хэрэгцээ шаардлагаа илэрхийлж буй бүлгүүд рүү төсвийн тодорхой бодлогыг чиглүүлэхгүй бол нийгмийн томоохон хуваагдал руу орох эрсдэлтэй байгааг анхааруулсан бол Улсын Их Хурлын гишүүн Ц. Мөнхтуяа удахгүй тохиох Дэлхийн багш нарын өдрийн өмнө багш нар, эмч нар, ахмад настнуудаас уучлал хүсье гэлээ. Улсын Их Хурлын гишүүн С. Зулпхар цахим сургалт, цахим сургуулийн хөтөлбөрийг үргэлжлүүлэхийг Боловсролын сайд П. Наранбаярт санал болгож, мэргэжлийн боловсролыг дэмжихийг хүсэв. Улсын Их Хурлын гишүүн С."
  },
  {
    "id": "75781-4",
    "url": "https://www.parliament.mn/nn/75781/",
    "title": "ХХНББХ: Эрүүл мэндийн даатгалын үндэсний зөвлөлийн 2024 оны тайлан, Монгол Улсын 2026 оны төсвийн хуулиудын төслийг хэлэлцэж, ажлын хэсэг байгуулав",
    "date": "2025-09-30",
    "category": "Байнгын хороо",
    "part": 4,
    "totalParts": 4,
    "content": "Эрдэнэбат тэвчиж болох бусад зардлууд, дарга нарын хангамжаас танах замаар ард иргэдэд хамгийн их хамаатай хоёр суурь салбар болох эрүүл мэнд, боловсролын салбарынхны цалин, хангамж, ажиллах нөхцөлийг сайжруулах боломж бийг дахин дурдаж, энэ бол Хүний хөгжил, нийгмийн бодлогын байнгын хорооны гол үүрэг болохыг сануулав. Байнгын хорооны дарга Б. Найдалаа улсын төсвийг батлах нь Улсын Их Хурлын хамгийн чухал үүрэг учир нарийвчлан ярьж, нэг бүрчлэн хэлэлцэх ёстой гээд, тулгамдаж буй асуудлуудыг шийдвэрлэхийн тулд бодлого, тогтолцооны түвшинд шинэчлэл, өөрчлөлт хийх шаардлага бий болсон байгааг дурдав. Ийнхүү Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн хоёр дахь хэлэлцүүлгийг хийж дууссан учир санал, дүгнэлтийг Төсвийн байнгын хороонд хүргүүлэхээр тогтов гэж Улсын Их Хурлын Хэвлэл мэдээллийн газраас мэдээллээ."
  },
  {
    "id": "75780-1",
    "url": "https://www.parliament.mn/nn/75780/",
    "title": "ӨБХ: Монгол Улсын 2026 оны төсвийн хүрээний мэдэгдэл, төсвийн тухай хуулийн төслүүдийг хэлэлцэж, Байнгын хорооны тогтоолуудыг баталлаа",
    "date": "2025-09-30",
    "category": "Байнгын хороо",
    "part": 1,
    "totalParts": 3,
    "content": "Улсын Их Хурлын Өргөдлийн байнгын хороо өнөөдөр (2025.09.30)-ийн хуралдаанаараа Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төсөл болон Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн хоёр дахь хэлэлцүүлгийг хийлээ. Хуулийн төслүүдийг Монгол Улсын Их Хурлын чуулганы хуралдааны дэгийн тухай хуульд заасны дагуу зүйл бүрээр хэлэлцэв. Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төсөлтэй холбогдуулан Улсын Их Хурлын гишүүн Ц. Мөнхтуяа, С. Эрдэнэбат нар асуулт асууж, хариулт авлаа. Улсын Их Хурлын гишүүн Ц. Мөнхтуяагийн тавьсан тэнцвэржүүлсэн орлогын хэмжээг нэмэгдүүлэх боломж, төсвийн урсгал зардлыг дотоодын нийт бүтээгдэхүүн (ДНБ)-ий 24 хувиас хэтрүүлэхгүй байхаар Монгол Улсын хөгжлийн 2026 онд баримтлах бодлогын тэргүүлэх чиглэлд заасныг өсгөж болох эсэх, уг тэргүүлэх чиглэлд багш, ажилчдын цалин хөлс, нийгмийн баталгааны асуудлыг тэргүүн ээлжид сайжруулна гэж заасныг хэрхэн хэрэгжүүлэх, үнийн өсөлтийг тогтворжуулах зорилтыг хэрхэн хангаж ажиллах тухай асуултуудад Сангийн сайд Б. Жавхлан 24 хувь гэсэн хязгаар, 200 гаруй хуулиар аль хэдийнэ хуваарилчихсан зардлын дунд төсвийн бодлогын орон зай байхгүй болоод байгааг онцолсон юм. Тэрбээр, хуулиар хориглосон учраас эрүүл мэнд, боловсролын салбарын төрийн албан хаагчдын цалинг нэмэх боломжгүй гэдэг бол мушгин гуйвуулсан тайлбар гэдгийг хэллээ. Эдийн засаг, хөгжлийн яамны Төрийн нарийн бичгийн дарга И. Батхүү төсвийн тэнцвэржүүлсэн орлогын хэмжээг Засгийн газар бодитойгоор төлөвлөсөн учир нэмэгдүүлж тооцох үндэслэл байхгүй гэлээ. Улсын Их Хурлын гишүүн С. Эрдэнэбат хөгжлийн тэргүүлэх чиглэлд 24 хувь гэсэн хязгаарлалт бий ч нөгөө талд нь цалин, тэтгэврийг жил болгон нэмнэ гэсэн заалт байгааг сануулж, энэ нь инфляцыг нэмэгдүүлж буй гол хүчин зүйл биш гэж үзэж байгаагаа хэлсэн юм. Тэрбээр, өмнөх Засгийн газар урсгал зардлыг багасгаж, томоохон бүтээн байгуулалтаа хөдөлгөх бодлого танилцуулсны үндсэн дээр 24 хувь гэсэн хязгаар тавьсан гэдгийг дурдаад, нэгэнт том төслүүдийн ихэнх нь зогссон энэ үед төсвийн төлөвлөлтөө эргэн харж, мөн хуулиар хуваарилсан зардлуудаас цуцлахыг нь цуцалж, цалин хөлс, тэтгэвэр тэтгэмжтэй холбоотой ард иргэдийн шаардлагыг харгалзан үзэх ёстой гэсэн байр суурь илэрхийлэв. Мөн Ирээдүйн өв сангийн тухай хуульд өөрчлөлт оруулж, гадаадын банканд бага хүүтэй хадгалж байгаа хөрөнгийг дотооддоо валютын нөөц нэмэгдүүлэх, тэтгэврийн болон цалингийн зээлийн эх үүсвэр болгох зэргээр үр өгөөжтэй ашиглах шаардлагатай гэсэн юм. Ирээдүйн өв сангийн хөрөнгийг найдвартай, хөрвөх чадвартай байлгах үүднээс Английн Төв банк болон Люксембургийн төв банканд 4.3-4.8 хувийн хүүтэй хадгалуулж байгаа гэдгийг Сангийн сайд Б. Жавхлан танилцуулаад, энэ онд уг хадгаламжаас 96 тэрбум төгрөгийн өгөөж авна гэв. Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдтэй холбогдуулан Улсын Их Хурлын гишүүн С. Эрдэнэбат, Г. Лувсанжамц, Д. Ганмаа, Р. Эрдэнэбүрэн, Байнгын хорооны дарга О. Номинчимэг нар асуулт асуув. Улсын Их Хурлын гишүүд төсвийн урсгал зардалд тогтоосон ДНБ-ий 24 хувь гэх хязгаарыг өөрчилж нэмэгдүүлэх, Монгол Улсын хөгжлийн 2026 онд баримтлах бодлогын тэргүүлэх чиглэлд заасан цалин, тэтгэврийг жил бүр нэмэгдүүлэх чиглэлийг хэрэгжүүлэх, эрүүл мэндийн салбарын урсгал зардлыг дотор нь зохицуулах асуудал ихээхэн эрсдэл дагуулж болзошгүйг анхаарах, хөрөнгө оруулалт болон урсгал зардлыг дахин төлөвлөх, ахмад настны тэтгэвэр барьцаалсан зээлийн хүртээмжийг нэмэгдүүлэх, хүүг бууруулах, хөгжлийн төлөвлөгөө, улсын төсвийн шалгуур үзүүлэлтийг уялдуулах, бодитой, хэмжих боломжтойгоор тодорхойлох, хөрөнгө оруулалтын төсөл, арга хэмжээг эрэмбэлэх, ач холбогдол багатай тэвчиж болох хөрөнгө оруулалтын зардлыг урсгал зардалд шилжүүлэх боломжийг эрэлхийлэх, мөн хөрөнгө оруулалтыг өгөөж ашиг бүхий төслүүд рүүгээ чиглүүлэх, олон жилээр хувааж санхүүжүүлдгийг болих, үнийн өсөлт, инфляцыг онилсон бодлогыг оновчтой, арга хэмжээг төсвийн төсөлд тодорхой тусгах зэрэг асуудлыг хөндсөн юм. Улсын Их Хурлын гишүүдэд өгсөн хариултдаа Эдийн засаг, хөгжлийн яамны Төрийн нарийн бичгийн дарга И. Батхүү төсвийн хөрөнгө оруулалтын зардалтай харьцуулахад урсгал зардлын хэмжээ сүүлийн жилүүдэд эрс өссөн нь төсвийн үр ашигтай байдлыг бууруулж, эдийн засагт үзүүлэх үр нөлөөг багасгаж байгааг онцолсон бол Гэр бүл, хөдөлмөр, нийгмийн хамгааллын сайд Т. Аубакир тэтгэврийн зээлийн хүүг бууруулах болон бусад асуудлаар яам, Монголбанкнаас ямар нэгэн хязгаарлалт тавиагүй гэсэн юм. Эрүүл мэндийн сайд Ж. Чинбүрэн тус салбарт улсын төсвөөс 2026 онд 211,6 тэрбум төгрөгийн хөрөнгө оруулалт хийхээр төлөвлөсөн бол гадаадын хөрөнгө оруулалт, зээл, тусламжаар 1,2 их наяд төгрөг орохоор байгааг танилцуулав. Нийгмийн даатгал, эрүүл мэндийн даатгалын хөрөнгийг төсвийн урсгал зардалд тооцдоггүй болвол багагүй орон зай гарах боломжтой гэдгийг тэрбээр дурдлаа. Боловсролын сайд П. Наранбаяр тус салбарын 2026 оны урсгал зардлыг 3.9 их наяд төгрөгөөр төлөвлөснөөс цалингийн зардалд 2.8 их наяд төгрөг тавьсныг танилцуулж, багш нарын цалинг 25 хувиар нэмэгдүүлэхэд 560 тэрбум төгрөг, 3.5 сая төгрөг буюу 1000 ам. долларт хүргэж нэмэгдүүлье гэвэл 3.3 их наяд төгрөг нэмж шаардагдана гэв. Урсгал зардлын ДНБ-ий 24 хувиар хэтрэхгүй байх шаардлагыг 30 хувь болгон нэмэгдүүлэх, мөн төсвийн бичилтэд гарч буй зарим асуудлыг цэгцэлж чадвал эмч, багш нарын цалингийн хэмжээг нэмэгдүүлэх шаардлагыг харгалзан үзэх боломж гарч ирнэ гэдгийг тэрбээр хэллээ. Улсын төсөв, төлөвлөгөөний шалгуур үзүүлэлтийг сайжруулах талаар шат дараатай арга хэмжээ авч байгаа гэдгийг Эдийн засаг, хөгжлийн болон Сангийн яамны Төрийн нарийн бичгийн дарга нар дурдаж, төсвийн үр дүнгийн цахим системийг туршилтаар ажиллуулж эхэлсэн болон зарим салбарын төсвийн шалгуур үзүүлэлтийг сайжруулсан талаар танилцуулсан юм. Улсын Их Хурлын гишүүн Г. Лувсанжамц Монгол Улсын хөгжлийн жилийн төлөвлөгөөтэй уялдаагүй, зураг төсөлгүй, санхүүжилт нь хэрэгжүүлэх хугацаатай уялдаагүй нийтдээ 682 тэрбум төгрөгийн 75 төсөл, арга хэмжээг хасах болон тэтгэвэрт гарахад нэг удаа олгодог 36 сарын тэтгэмжийн 176 тэрбум төгрөгийг заавал төсөвт тусгах зарчмын зөрүүтэй санал оруулж байгаагаа илэрхийлэв. Өргөдлийн байнгын хорооны дарга О."
  },
  {
    "id": "75780-2",
    "url": "https://www.parliament.mn/nn/75780/",
    "title": "ӨБХ: Монгол Улсын 2026 оны төсвийн хүрээний мэдэгдэл, төсвийн тухай хуулийн төслүүдийг хэлэлцэж, Байнгын хорооны тогтоолуудыг баталлаа",
    "date": "2025-09-30",
    "category": "Байнгын хороо",
    "part": 2,
    "totalParts": 3,
    "content": "Номинчимэг иргэд, сонгогчдоос ирүүлж байгаа өргөдөл, хүсэлтийн дийлэнх нь цалин, тэтгэврийн хүрэлцээ, үнийн өсөлтийн дарамттай холбоотой байгааг танилцуулж, инфляцыг хязгаарлах талаар Төсвийн тогтвортой байдлын зөвлөл ямар дүгнэлт өгч буйг болон Монгол Улсын хөгжлийн 2026 онд баримтлах бодлогын тэргүүлэх чиглэлд тусгасан төсвийн урсгал зардлыг ДНБ-ий 24 хувиас хэтрүүлэхгүй байх тухай заалтыг ягштал баримталсан шигээ төрийн өмчит компаниудын реформыг эрчимжүүлж, зардлыг 15 хувиар бууруулах, бүтээмжийг 30 хувиар сайжруулах тооцооллуудыг төсвийн төсөлд тусгасан эсэхийг асууж хариулт авсан юм. Төрийн өмчит компаниудыг үр ашигтай ажиллуулах зорилтын хүрээнд ашиггүй ажиллаж байгаа компаниудыг татан буулгах, нийлүүлэх нэгтгэх замаар өөрчлөн байгуулах ажил хийж байгааг Засгийн газрын Хэрэг эрхлэх газрын Тэргүүн дэд дарга Д. Мөнх-Эрдэнэ танилцуулаад, харин зардлыг бууруулж, бүтээмжийг нэмэгдүүлэх тооцоолол тусгаагүй гэлээ. Үүний дараа Монгол Улсын 2026 оны төсвийн тухай болон бусад хуулийн төслүүдтэй холбогдуулан Улсын Их Хурлын гишүүн Ц. Мөнхтуяа, С. Эрдэнэбат, П. Пунсалмаа, Г. Лувсанжамц, Д. Рэгдэл, Д. Ганмаа, Ж. Галбадрах, Р. Эрдэнэбүрэн нар үг хэлж, байр сууриа илэрхийлэв. 2026 оныг Боловсролыг дэмжих жил болгон зарлаад байгааг Улсын Их Хурлын гишүүн Ц. Мөнхтуяа сануулж, ингэж зарласан хэрнээ төсвийг нь танаж буй нь бодлогын уялдаагүйг харуулж байна гээд, Азийн хөгжлийн банкны 150 сая ам. доллароор барих сургууль, цэцэрлэгүүд чинь ажиллах багш байхгүй шүү гэсэн юм. Улсын Их Хурлын гишүүн С. Эрдэнэбат орлогоо нэмэгдүүлэх боломжийг дайчилдаггүй, эс үйлддэг байдалтай байгааг шүүмжилж, хөдөлмөрийн аюулгүй байдал, эрүүл ахуйн зардал, санхүүжилтийг жижиг гэлтгүй хуулийн дагуу төсөвт тусгахыг зөвлөсөн юм. Улсын Их Хурлын гишүүн Б. Пунсалмаа хүн амын тоо 6-7 дахин өсөөгүй, эрүүл мэндийн тусламж, үйлчилгээний чанар, хүртээмж мөн хэмжээгээр сайжраагүй атал төсөв, зардал нь ийм хэмжээгээр нэмэгдээд байгааг анхааруулж, тус салбарын үйлчилгээний тарифт шинжилгээ хийх нь зүйтэй гэсэн бол Улсын Их Хурлын гишүүн Д. Рэгдэл төсвийн хөрөнгө оруулалтын болон урсгал зардлын асуудлаар Засгийн газраас тодорхой санал оруулж ирэхийг зөвлөлөө. Мөн Улсын Их Хурлын гишүүн, Байнгын хорооны дарга О. Номинчимэг инфляцид нөлөөлдөг зүйлсийг төсвийн хуульд бодитой, зөвөөр тусгах шаардлагатайг, Улсын Их Хурлын гишүүн Д. Ганмаа хөрөнгө оруулалтын төсөл, арга хэмжээг эрэмбэлж буй аргачлал, тухайн аргачлалын үр дүнтэй байдалд хийсэн дүгнэлтийн талаар танилцуулахыг хүссэн юм. Улсын Их Хурлын гишүүн Ж. Галбадрах боловсролын салбарыг Засгийн газраас мега төслийн хэмжээнд авч үзэх бодлогоор тодорхойлсныг сануулж, 2028 он гэхэд 14000 багш бэлдэх шаардлага гарч буйг дурдсан бол Улсын Их Хурлын гишүүн Р. Эрдэнэбүрэн төсвийн төслийг Улсын Их Хурлаар хэлэлцэх асуудал эрх баригч хүчний асуудлаас шалтгаалан цаашаа явах, эсэх нь эргэлзээтэй болж байгааг анхааруулж, орлого олох үр ашигтай төсөл, хөтөлбөрүүддээ хөрөнгө оруулалтыг чиглүүлэх, Төрийн хэмнэлтийн тухай хуулийн хэрэгжилтийг сайжруулахад анхаарч ажиллах нь зүйтэй гэв. Хуулийн төслүүдийн хоёр дахь хэлэлцүүлгийг Өргөдлийн байнгын хорооны хуралдаанаар хэлэлцсэн тухай санал дүгнэлтүүдийг Улсын Их Хурлын Төсвийн болон Эдийн засгийн байнгын хороодод тус тус хүргүүлэхээр тогтлоо. Үүний дараа нийтийн өргөдөл, гомдлын petition. parliament. mn системд иргэн Б. Номингийн энэ оны долдугаар сарын 01-нд гаргаж, хуульд заасан тооны иргэдийн дэмжлэг авсан эмч, багш нарын цалинг нэмэх тухай өргөдлийн хэлэлцүүлгийг үргэлжлүүлэв. Эрүүл мэнд, боловсролын салбар бол нийгмийн чухал томоохон хэсэг болохыг иргэн Б. Номин өргөдөлдөө онцолж, Улсын Их Хурлын ажлын хэсэг байгуулан, уг асуудлыг судалж, шийдвэрлэх шаардлагатай гэснийг 33088 иргэн дэмжсэн байна. Энэ асуудлыг Байнгын хороо энэ сарын 22-ны өдрийн хуралдаанаараа хэлэлцэж эхэлсэн боловч Улсын Их Хурлын гишүүн Л. Мөнхбаясгалан холбогдох сайд нарыг байлцуулах шаардлагатай гэсэн горимын санал гаргасны дагуу хойшлуулаад байсан юм. Иргэний нийтийн өргөдөлтэй холбогдуулан Улсын Их Хурлын гишүүн Ц. Мөнхтуяа, Д. Ганмаа, Ж. Галбадрах, Р. Эрдэнэбүрэн нар Боловсролын сайдын байр суурь, хувийн болон улсын эмнэлгийн эмч, ажилчдын цалингийн зөрүү, цалин ба ажлын ачааллын судалгааг хийсэн эсэх, бага цалинтай залуу багш нар ажлаас гарагсдын хэдэн хувийг эзэлж байгаа, ажлын хэсэг байгууллаа гэхэд төсвийн зарлагын эх үүсвэрийг олох, эсэх нь эргэлзээтэй, мөн хөрөнгө оруулалт болон урсгал зардлын хооронд шилжүүлэх боломж байгаа эсэхийг асууж, хариулт авлаа. Боловсролын сайд П. Наранбаяр багшийн анхдагч цалингийн хэмжээ, мөн дундаж хэмжээ болон ажлаас гарч байгаа багш нарын насны бүлэглэл зэрэг статистик мэдээллийг нарийвчлан танилцуулаад, цалин хөлсийг нэмэгдүүлэх бодит шаардлага байгааг дурдсан юм. Эрүүл мэндийн сайд Ж. Чинбүрэн тус салбарын эмч, ажилчдын цалин даатгалын гүйцэтгэлтэй шууд холбоотойг онцолж, Эрүүл мэндийн даатгалын сан бие даасан институц болох ёстой гэв. Нийгмийн болон эрүүл мэндийн даатгалд төлж буй иргэдийн шимтгэлийг төсвийн урсгал зардалд оруулж бичдэгийг болиулах нь томоохон боломжийг нээнэ гэсэн байр сууриа дахин илэрхийлсэн юм. Улсын Их Хурлын гишүүд асуулт асууж, хариулт авсныхаа дараа үг хэллээ. Улсын Их Хурлын гишүүн Л. Мөнхбаясгалан эмч, багш нарын цалин, ахмад настны тэтгэвэр тэтгэмжийг нэмэхгүй гэж байгаа бол төсвийн төслийг буцаах, улсын төсвийг хугацаанд нь баталж чадахгүй бол өөрөө тарах боломж Улсын Их Хуралд бий гэдгийг сануулсан бол Улсын Их Хурлын гишүүн С. Эрдэнэбат төсвийн урсгал зардлын хэмжээг ДНБ-ий 24 хувьд барих гэдэг ойлголтыг мартаад, холбогдох зохицуулалтыг Засгийн газраас оруулж ирэх нь зүйтэй гэсэн юм. Төсвийн төслийг боловсруулахдаа Засгийн газар иргэд, олон нийтээс санал авсан, үүнд иргэд эмч, багш нарын цалинг нэмэгдүүлэх асуудлыг хамгийн ихээр илэрхийлсэн байж таарна гэдгийг Улсын Их Хурлын гишүүн С. Эрдэнэбат дурдаад, иргэдийн өгсөн саналыг тусгахгүй бол санал асуух нь утгагүй гэсэн юм. Улсын Их Хурлын гишүүн Г. Лувсанжамц төрийн өмчит компаниудыг цэгцлэхэд л багш, эмч нарын цалин, хөлсийг нэмэгдүүлэх боломж гарна гэдгийг онцолж, Өргөдлийн байнгын хороо төсвийн төслийг нийтэд нь нягталж, өргөн хүрээнд авч үзэн, шийдэл гаргах нь зүйтэй гэсэн бол Улсын Их Хурлын гишүүн Д. Рэгдэл шинжлэх ухааны салбарын эрдэмтэн, судлаач нарын цалин хөлс боловсрол, эрүүл мэндийн салбарынхнаас ялгаагүй гэдгийг танилцуулж, Байнгын хорооноос ажлын хэсэг байгуулахыг дэмжиж байгаагаа илэрхийлэв. Улсын Их Хурлын гишүүн Д. Ганмаа цалин нэмэгдүүлэх тухай шаардлагыг нь хүлээн аваагүйгээс багш, эмч нар ажил хаявал түүнээс шалтгаалан гарах сөрөг үр дагавар, хор хохирлыг хэн хариуцах учиртай вэ гэдгийг магадлаад, цалин бага байгаагаас шалтгаалах бүхий л үр дагаварыг нарийвчлан судалж, асуудлыг иж бүрнээр Засгийн газарт оруулах саналтай байгаагаа хэлсэн юм. Байнгын хорооны дарга О."
  },
  {
    "id": "75780-3",
    "url": "https://www.parliament.mn/nn/75780/",
    "title": "ӨБХ: Монгол Улсын 2026 оны төсвийн хүрээний мэдэгдэл, төсвийн тухай хуулийн төслүүдийг хэлэлцэж, Байнгын хорооны тогтоолуудыг баталлаа",
    "date": "2025-09-30",
    "category": "Байнгын хороо",
    "part": 3,
    "totalParts": 3,
    "content": "Номинчимэг хэлэлцэж буй асуудалтай холбогдуулан дүгнэлт хэлж, Засгийн газар салбар хоороондын уялдаа, ойлголцлыг хангаж ажиллаж чадахгүй байгааг анхааруулан, төрийн өмчит компаниудын засаглал, үр ашгийг сайжруулж, 15 хувийн хэмнэлт гаргах замаар цалин, тэтгэврийг нэмэгдүүлэх эх үүсвэрээ гаргах ёстой гэсэн байр суурьтай байгаагаа онцолсон юм. Иргэн Б. Номингийн нийтийн өргөдлийг Улсын Их Хурлын дарга Хүний хөгжил, нийгмийн бодлогын, Төсвийн болон Өргөдлийн байнгын хороодод хуваарилсан юм. Гурван Байнгын хороо асуудлыг хэлэлцсэний дараа хамтарсан ажлын хэсгийг Улсын Их Хурлын даргын захирамжаар байгуулна гэдгийг Өргөдлийн байнгын хорооны дарга О. Номинчимэг танилцуулж, бусад хоёр Байнгын хороогоор энэ асуудлыг хэлэлцэхдээ Монгол Улсын 2026 оны төсвийн төслийг хэлэлцүүлж байгаатай холбогдуулан хүрээ хязгаарт өөрчлөлт оруулах эсэхээс шалтгаалан бодлогын шийдвэр гаргахыг дэмжих нь зүйтэй гэсэн саналын томьёоллоор санал хураалт явуулав. Саналын томьёоллыг Байнгын хорооны хуралдаанд оролцсон гишүүдийн олонх дэмжсэн тул санал дүгнэлтийг Хүний хөгжил, нийгмийн бодлогын байнгын хороонд хүргүүлэхээр болов. Ахмад настны тэтгэврийг нэмэгдүүлэх, тэтгэврийн зээлийн хүүг бууруулах, эрүүл мэндийн болон асрах үйлчилгээг сайжруулах талаар Ахмадын зөвлөл болон нэр бүхий ахмад настнуудаас ирүүлсэн өргөдлийг судлан үзэж, санал дүгнэлт боловсруулах ажлын хэсэг байгуулах тухай тогтоолын төслийг дараа нь хэлэлцлээ. Ажлын хэсгийг Улсын Их Хурлын гишүүн С. Эрдэнэбат ахалж, бүрэлдэхүүнд нь П. Мөнхтулга, Д. Рэгдэл нарыг ажиллахаар тусгасан Байнгын хорооны тогтоолын төслийг хуралдаанд оролцсон гишүүдийн олонх дэмжсэн тул батлагдсанд тооцов. Мөн нийтийн ашиг сонирхлыг хөндсөн асуудлаар Монгол Улсын Их Хурлын нийтийн өргөдөл гомдлын систем /www. petition. parliament. mn/-ээр нийтийн өргөдөл хүлээн авах, нийтлэх, санал авах, шийдвэрлэлтийн талаар өргөдөл гаргагчид мэдээлэх үйл ажиллагааг зохион байгуулах журмын төсөл боловсруулах үүрэг бүхий ажлын хэсгийг байгуулах тогтоол баталлаа. Тус ажлын хэсгийг Улсын Их Хурлын гишүүн Ж. Золжаргал ахалж, Улсын Их Хурлын гишүүн Х. Баасанжаргал, С. Замира, Л. Мөнхбаясгалан, П. Мөнхтулга, М. Сарнай, С. Эрдэнэбат нарын бүрэлдэхүүнтэйгээр ажиллахаар болов гэж Улсын Их Хурлын Хэвлэл мэдээллийн газраас мэдээллээ."
  },
  {
    "id": "75777-1",
    "url": "https://www.parliament.mn/nn/75777/",
    "title": "ТББХ: Ирэх оны төсвийн хүрээний мэдэгдэл, төсвийн тухай хуулийн төслийн хоёр дахь хэлэлцүүлгийг явууллаа",
    "date": "2025-09-30",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төрийн байгуулалтын байнгын хорооны өнөөдрийн /2025.09.30/ хуралдаанаар Монгол Улсын Их Хурлын 2025 оны намрын ээлжит чуулганаар хэлэлцэх асуудлын жагсаалтад ороогүй хууль, тогтоолын төслүүдийг чуулганаар хэлэлцүүлэх эсэх асуудлыг хэлэлцлээ. Байнгын хорооны дарга Ц. Сандаг-Очир, Монгол Улсын Их Хурлын чуулганы хуралдааны дэгийн тухай хуулийн 5.7-д “Энэ хуулийн 5.1-д заасан жагсаалтад ороогүй хууль, тогтоолын төсөл өргөн мэдүүлснийг Зөвлөлийн саналыг харгалзан Төрийн байгуулалтын байнгын хороо хэлэлцэж, хуралдаанд оролцсон гишүүдийн олонх дэмжсэн бол чуулганаар хэлэлцүүлнэ.” гэж заасныг тодотгоод, Улсын Их Хуралд өргөн мэдүүлсэн төсөл бүрээр санал хураалт явууллаа. Хуралдаанд оролцсон гишүүдийн олонх У. Отгонбаяр нарын УИХ-ын 8 гишүүний 2025 оны 07 дугаар сарын 09-ний өдөр өргөн мэдүүлсэн Монгол Улсын засаг захиргаа, нутаг дэвсгэрийн нэгж, түүний удирдлагын тухай хуульд нэмэлт, өөрчлөлт оруулах тухай, М. Бадамсүрэн нарын УИХ-ын 7 гишүүний мөн өдөр өргөн мэдүүлсэн Газрын тосны тухай хуульд нэмэлт, өөрчлөлт оруулах тухай, О. Номинчимэг нарын УИХ-ын 76 гишүүний 2025 оны 09 дүгээр сарын 21-ний өдөр өргөн мэдүүлсэн Тамхины хяналтын тухай хуульд нэмэлт, өөрчлөлт оруулах тухай хуулийн төслүүдийг чуулганаар хэлэлцүүлэхийг дэмжлээ. Дараа нь Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн хоёр дахь хэлэлцүүлгийг явууллаа. Байнгын хороо хуулийн төслийг зүйл бүрээр нь хэлэлцсэн бөгөөд УИХ-ын гишүүд асуулт асууж, байр сууриа илэрхийлсэн. УИХ-ын гишүүн О. Саранчулуун, Сонгуулийн ерөнхий хорооны төсөвт хөгжлийн бэрхшээлтэй хүний улс төрийн эрхийг дэмжихтэй холбоотой тусгай зохицуулалт шаардлагатай байгааг тодотгоод, тус хорооны төсөвт энэ эрхийг хангахтай холбоотой ямар арга хэмжээг төлөвлөж байгааг тодруулав. Сонгуулийн ерөнхий хорооны дарга П. Дэлгэрнаран, Хөгжлийн бэрхшээлтэй иргэдийн улс төрийн эрхийг хангах, хөгжлийн бэрхшээлтэй иргэд сонгуульд саналаа өгөх асуудлыг дэмжихэд зохион байгуулалтын болоод материал хангамжийн асуудал гарч ирдэг. Энэ асуудлуудыг шийдэхийн тулд бид тодорхой төсөв тавьдаг ч Сангийн яаманд очоод хасагддаг. 2026 оны төсвийн төсөлд мэдээлэл сурталчилгааны зардалд 578 сая төгрөг тавих санал өгсөн ч Сангийн яам хянаад 10.5 сая болгосон. Манай үндсэн үйл ажиллагааны зардал ингээд хасагдахаар мэдээлэл сурталчилгааны ажлыг явуулахад маш хүнд болж байна гэсэн хариулт өгөв. Сангийн яамны Төсвийн бодлого, төлөвлөлтийн газрын дарга М. Санжаадорж, Төсвийн ерөнхийлөн захирагчдаас маш өндөр санал ирдэг. Гэвч хэд хэдэн шалтгааны улмаас төсөвт тусахгүй байгаа. Бид орлогодоо тааруулж зарлагаа төлөвлөх ёстой. Эдийн засаг, хөгжлийн яамнаас бидэнд өгсөн орлого, зарлагын дээд хязгаарт багтааж төсөв хийхэд ийм зардал тусах боломжгүй байсан. Төсвийн ерөнхийлөн захирагчид хөтөлбөрийн хүрэх үр дүн, шалгуур үзүүлэлтүүдээ тогтоож чадахгүй байгаа нь мөн нөлөөлсөн. Сонгуулийн ерөнхий хороо энэ төсвийг аваад юу хийж, ямар үр дүнд хүрэх талаарх тайлбар танилцуулга байхгүй. Төсвийн тухай хуулийн төслийн 1 дүгээр хавсралтад хөгжлийн бэрхшээлтэй иргэдтэй холбоотой зорилт ирүүлээгүй гэсэн хариулт өгсөн. УИХ-ын гишүүн О. Саранчулуун, ирэх оны төсвийн хүрээний мэдэгдэл, төлөвлөгөөг хийхдээ үйл ажиллагааны чиглэлийг задлах хэрэгтэй. Сонгуулийн үйл ажиллагааны хүртээмжийг хангах нь нэн тэргүүний ажил байх ёстой. Үүнтэй хамт биет орчны хүртээмж, мэдээллийн хүртээмжийн технологийн шийдлийг оруулах нь зүйтэй. Мэдээж хүний нөөцөө чадавхжуулж, сургах хэрэгтэй байна. Хяналт оролцоог сайжруулах чиглэлийн ажлуудаа иргэний нийгмийн байгууллагууд руу чиглүүлэн хийхээс гадна эрхийн баталгаажуулалт руу чиглэсэн ажлууд зохион байгуулах хэрэгтэй хэмээн онцолсон. Хуулийн төсөлтэй холбогдуулан УИХ-ын гишүүдээс зарчмын зөрүүтэй саналын томьёолол гараагүй бөгөөд төслүүдийн хоёр дахь хэлэлцүүлгийг хийсэн талаарх санал, дүгнэлтийг Төсвийн болон Эдийн засгийн байнгын хороонд хүргүүлэхээр тогтлоо. Мөн хуралдаанаар Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн хоёр дахь хэлэлцүүлгийг хийлээ. Ирэх оны төсвийн төсөлтэй холбогдуулан УИХ-ын гишүүд асуулт асууж, байр сууриа илэрхийлсэн. УИХ-ын гишүүн Ө. Шижир, Тэтгэвэрт гарч байгаа төрийн албан хаагчдад олгох нэг удаагийн тэтгэмжийг хоёр хуваан олгох асуудлыг хөндсөн. Тэрбээр, 2024 онд тэтгэвэртээ гарснаас хойш өнөөдрийг хүртэл 1446 ахмад бурхан болсон гэсэн статистик мэдээ байгааг дурдаад, он дамжуулан олгох тэтгэмжээ авч чадалгүй бурхан болсон тохиолдолд хэрхэх, энэ нь хүний эрхийн зөрчил мөн эсэхийг тодруулсан. Сангийн яамны Төсвийн бодлого, төлөвлөлтийн газрын дарга М. Санжаадорж, Өмнө нь төсвийн боломж тааруу байсан үеүдэд буюу 2017, 2018, 2019 онд тэтгэмжийг мөнгийг хуваан олгох арга хэмжээг хэрэгжүүлж байсан гээд, төсөв батлагдсан тохиолдолд хэмнэлттэй зардлаас иргэдийн тэтгэмжийг гүйцээж олгох асуудлыг шийдвэрлэнэ гэж байлаа. Тэрбээр тухайн ажилтан тэтгэвэрт гарах хүсэлтээ өгч тушаал шийдвэр нь гарсан тохиолдолд тушаалынх нь дагуу төрөөс санхүүжилтийг олгоно гэдгийг мэдэгдсэн. УИХ-ын гишүүн Ц. Туваан онцгой байдлын салбарын хөрөнгө оруулалт, тоног төхөөрөмжийг шинэчлэх асуудлыг ирэх оны төсөвт тусгаж чадсан эсэхийг тодруулсан. Сангийн яамны Төрийн нарийн бичгийн дарга Ж. Ганбат, Засгийн газраас онцгой байдлын салбарт онцгой анхаарч байгааг тодотгоод, хамгийн сүүлд Ерөнхий сайд онцгой байдлын албан хаагчдын цалингийн 40 хувийн нэмэгдлийг шийдсэнийг дурдав. Үүнтэй холбоотой зардлуудыг ирэх оны төсөвт бүрэн тусгасан. Мөн 2026 оны төсөвт ОБЕГ-ын тоног төхөөрөмжийн зардалд 29 тэрбум төгрөгийг тусгаж, Хөвсгөлийн Тариалан, Баянхонгор, Өвөрхангай, Завхан дахь аврах, гал унтраах ангийн барилгын төсөвт өртгийг тусгаснаас гадна 523,8 тэрбум төгрөгийн өртөгтэй Азийн хөгжлийн банкны хоёр төслийг хэрэгжүүлэхээр төлөвлөсөн гэсэн хариулт өгөв. УИХ-ын гишүүн А. Ариунзаяа, төрийн албан хаагчид тэтгэврээ тогтоолгоход төрөөс олгодог нэг удаагийн тэтгэмжийн асуудлаар хууль зүйн лавлагаа гаргуулах саналтай байгаагаа илэрхийлсэн. Тэрбээр, Төсвийн тухай хуульд төсвийн ерөнхийлөн захирагчид өр, авлага үүсгэж болохгүй гэсэн заалт байгааг тодотгоод, тэтгэмжээ он дамжуулан 50, 50 хувиар олгоно гэдэг нь өр, авлага үүсгэж байгаа асуудал мөн гэж үзэж байгаагаа илэрхийлсэн. Төрийн албаны тухай хуульд төсвийн аливаа авч байгаа арга хэмжээ төрийн албан хаагчдын тэтгэвэр тэтгэмж, нийгмийн хамгааллын асуудлыг хөндөж болохгүй, бууруулж болохгүй, түр зогсоож болохгүй гэж заасныг онцлоод, албан ёсны хууль зүйн лавлагаа гаргуулахыг хүсэж байна хэмээлээ. Энэ асуудалтай холбоотой хуулийн зөрчил байгаа эсэхийг Төрийн албаны зөвлөл, Аудитын ерөнхий газраас тодруулав. Төрийн албаны зөвлөлийн дарга Л. Цэдэвсүрэн, 2026 оны төсвийн төсөлд 7000 орчим төрийн албан хаагчийг тэтгэвэрт гаргахаар тооцож, тодорхой хэмжээний санхүүжилтийг хоёр хувааж тавихаар байгаа."
  },
  {
    "id": "75777-2",
    "url": "https://www.parliament.mn/nn/75777/",
    "title": "ТББХ: Ирэх оны төсвийн хүрээний мэдэгдэл, төсвийн тухай хуулийн төслийн хоёр дахь хэлэлцүүлгийг явууллаа",
    "date": "2025-09-30",
    "category": "Байнгын хороо",
    "part": 2,
    "totalParts": 2,
    "content": "Төрийн албаны 2024 оны албан ёсны статистик тоон мэдээллээр 56-аас дээш насны 6200 эмэгтэй, 60-аас дээш насны 1200 эрэгтэй албан хаагч байна. Нийлбэр дүнгээрээ 7400 төрийн албан хаагч ажиллаж байгаа. Бид хууль тайлбарлах эрхгүй. Төрийн албаны хуульд төрийн албаны нийт зардлыг бууруулах талаар төрөөс авч байгаа арга хэмжээ нь төрийн албан хаагчид олгож байгаа тэтгэвэр тэтгэмжийг түр зогсоох үндэслэл болохгүй гэж заасан. Дээрх арга хэмжээ энэ хуультай зөрчилдөж байгаа. Төсвийн захирагч тухайн жилийнхээ төсөв дээр өр, авлага үүсгэвэл ажлаас чөлөөлөх үндэслэл болно гээд Төсвийн тухай хуулиар заасан байгаа. Тэгэхээр энэ хууль хоорондын нийцлийн асуудлыг эргэж харах хэрэгтэй болж байна гэж хариулав. Үндэсний аудитын газрын Санхүүгийн аудитын газрын дарга, тэргүүлэх аудитор Ц. Наранчимэг, Төсвийн тухай хуулийн зарчим нь төсвийг зохистой удирдаж авлага, өр төлбөр үүсэхгүй байх юм. Энэ хуулийн заалтыг баримталж ажиллах ёстой гэсэн дүгнэлтийг Үндэсний аудитын газраас гаргасан. Тэгэхээр 50 хувиар хуваан олгохоос илүү бүх шатны төсөв захирагчид тэтгэвэрт гарах гэж байгаа хүмүүсийн тэтгэмжийг олгохдоо өр авлага үүсгэхгүй байхад анхаарч, тэтгэмжийг 100 хувь олгож ажиллах нь Төсвийн тухай хуулиар заагдсан бүрэн эрх гэж үзэж байгаа гэсэн хариулт өглөө. УИХ-ын гишүүд асуулт асууж, байр сууриа илэрхийлсний дараа УИХ-ын гишүүн А. Ариунзаяагийн гаргасан горимын саналаар санал хураалт явуулсан. Монгол Улсын Их Хурлын чуулганы хуралдааны дэгийн тухай хуульд заасны дагуу УИХ-ын гишүүн А. Ариунзаяагаас гаргасан 2026 оны төсөвт төрийн албан хаагчдын тэтгэвэрт гарахад олгодог нэг удаагийн тэтгэмжийг 2026, 2027 онд дамнуулан олгохоор тусгасан асуудлаар эрх зүйн шинжилгээ хийлгэж, зөвлөмж гаргуулах горимын саналыг дэмжье гэсэн томьёоллоор санал хураалт явуулахад хуралдаанд оролцсон гишүүдийн олонх дэмжлээ. Ингээд Байнгын хорооны санал, дүгнэлтийг Төсвийн байнгын хороонд хүргүүлэхээр тогтлоо хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75776,
    "url": "https://www.parliament.mn/nn/75776/",
    "title": "БОХХААБХ: Монгол Улсын 2026 оны төсвийн тухай хуулийн төслүүдийн хоёр дахь хэлэлцүүлгийг хийлээ",
    "date": "2025-09-30",
    "category": "Байнгын хороо",
    "content": "Улсын Их Хурлын Байгаль орчин, хүнс, хөдөө аж ахуйн байнгын хорооны өнөөдрийн /2025.09.30/ хуралдаан 14 цаг 00 минутад гишүүдийн ирц бүрдсэнээр эхэлж, хоёр асуудал хэлэлцэн шийдвэрлэв. Хуралдааны эхэнд Засгийн газраас 2025 оны 09 дүгээр сарын 01-ний өдөр өргөн мэдүүлсэн Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн хоёр дахь хэлэлцүүлгийг хийлээ. Монгол Улсын Их Хурлын чуулганы хуралдааны дэгийн тухай хуульд заасны дагуу Байнгын хороо хуулийн төслийг зүйл бүрээр хэлэлцсэн. Хуулийн төсөлтэй холбогдуулан асуулт асууж, санал гаргах гишүүн байгаагүй тул төслийн хоёр дахь хэлэлцүүлэг явуулсан талаарх Байнгын хорооны санал, дүгнэлтийг Төсвийн байнгын хороонд хүргүүлэхээр тогтлоо. Дараа нь Засгийн газраас 2025 оны 09 дүгээр сарын 01-ний өдөр өргөн мэдүүлсэн Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн хоёр дахь хэлэлцүүлгийг хийлээ. Хуулийн төслүүдтэй холбогдуулан Улсын Их Хурлын гишүүн Ж. Батжаргал, М. Мандхай, Н. Наранбаатар, Л. Мөнхбаясгалан, М. Ганхүлэг, П. Батчимэг, Ц. Идэрбат, Г. Ганбаатар, Б. Бейсен нар асуулт асууж, санал хэлсэн. Гишүүд хөдөө аж ахуйн салбарт олгодог урамшууллын хэмжээ ирэх онд өөрчлөгдсөн эсэх, улмаар тус салбарт хэрэгжүүлж буй аянуудын хүрээнд олгох зээл, зээлийн хүүгийн зөрүүнд хэдэн төгрөг төсөвлөснийг лавласан. Мөн улаанбуудайн хангамж, нөөц бүрдүүлэхэд авах арга хэмжээний талаар болон улсын төсвөөс жижиг, дунд үйлдвэрлэлийг хөгжүүлэхэд олгох санхүүжилтийн хэмжээг тодруулав. Хүнс, хөдөө аж ахуй, хөнгөн үйлдвэрийн яамны Төрийн нарийн бичгийн дарга Т. Жамбалцэрэн, Салбарын сайдын төсвийн багцын 64-70 хувь буюу нийтдээ 395.3 тэрбум төгрөг нь татаас, урамшууллын зардалд тусгагдсаны 332.2 тэрбум нь татаас, 63.1 тэрбум төгрөгийг урамшуулал эзэлж байна гэв. Харин “Атрын IV аян”, “Хүнсний хангамж, аюулгүй байдал үндэсний хөдөлгөөн”, “Шинэ хоршоо-Чинээлэг малчин”, “Цагаан алт” зэрэг хөтөлбөрийн хүрээнд олгогдож буй зээлийн хүүгийн хөнгөлөлтөд 2023-2025 онд нийтдээ 379.4 тэрбум төгрөгийг олгож, улмаар 2.8 их наяд төгрөгийн зээл гаргасан. 2026 онд нийт дүнгээр 332.2 тэрбум төгрөгийг зээлийн хүүгийн татаасанд олгож, 1.7 их наяд төгрөгийн зээл гаргахаар тооцсон гэлээ. Түүнчлэн тэрбээр, энэ жилийн ургацын төлөв байдлаас харахад хүнсний улаанбуудай 80 мянган тонн, үрийн улаанбуудай 20 мянган тонн буюу нийтдээ 100 мянган тонн улаанбуудайг импортоор авах шаардлагатай байгаа тул 2026 оны төсөвт 23.0 тэрбум төгрөгийн санал өгсөн гэж байлаа. Үргэлжлүүлэн Жижиг, дунд үйлдвэрийн газрын дарга Я. Эрдэнэсайхан гишүүдийн асуултад нэмэлт тайлбарыг өгсөн. Тэрбээр сүүлийн 6-7 жил Жижиг, дунд үйлдвэрийг хөгжүүлэх санд улсын төсвөөс нэг ч төгрөг хуваарилаагүй тул зээлийн эргэн төлөлтөөс эх үүсвэрийнхээ санхүүжилтийг гаргасаар ирснийг тодотгов. Мөн 2018, 2019 онд жилдээ 70-80 тэрбум төгрөгийн зээлийг 200 гаруй аж ахуйн нэгжид олгодог байсан бол одоогоор 30-40 тэрбум төгрөгийн зээлийг 300 аж ахуйн нэгжид олгодог болсон гэлээ. Ирэх оны төсөвт Жижиг, дунд үйлдвэрийн газрын үйл ажиллагаа болон зээлийн эх үүсвэрт 140 тэрбум төгрөгийн санхүүжилтийн санал өгч, энэ хүрээнд 2000 гаруй аж ахуйн нэгжид зээл олгохоор төлөвлөсөн. Гэсэн хэдий ч агентлагийн үйл ажиллагааны 6.2 тэрбум төгрөгийн зардлын 50 хувийг хассан төдийгүй зээлийн эх үүсвэрт нэг ч төгрөгийн санхүүжилт тусгаагүй тул дотоод нөөцдөө тулгуурлаад 45 тэрбум төгрөгийн хүрээнд үйл ажиллагаагаа явуулна гэв. Үргэлжлүүлэн гишүүд ойн хортон шавжийн устгал болон говийн бүсийг усжуулах төсөл, хөтөлбөрүүдийг хэрэгжүүлэх хүрээнд хэдий хэрийн санхүүжилт тусгагдсаныг тодруулахын зэрэгцээ байгаль орчны салбарын багцад 217 тэрбум төгрөгийг НҮБ-ын байр барихад хэмээн төсөвлөсөн нь тэвчиж болох зардал байсан эсэхийг илүүтэй лавлаж байв. Байгаль орчин, уур амьсгалын өөрчлөлтийн сайд Б. Батбаатар 2025 онтой харьцуулахад 17 тэрбум төгрөгөөр ирэх оны ойн хөтөлбөрийг хэрэгжүүлэх төсвийн дүнг бууруулсан тул энэ хүрээнд ойн хортон шавжийн устгалын үйл ажиллагаатай холбоотой зардал багасна гэлээ. Харин 217 тэрбум төгрөгийг Цөлжилттэй тэмцэх тухай Нэгдсэн Үндэстний байгууллага (НҮБ)-ын конвенцын Талуудын 17 дугаар бага хурал (COP17)-ыг зохион байгуулахад зарцуулна. Үүний 150 тэрбум төгрөгийг хурал зохион байгуулах барилга, байгууламжийн зардалд, үлдсэн 67 тэрбум төгрөгийг тоног төхөөрөмжид зарцуулна хэмээн Б. Батбаатар сайд тайлбарласан. Мөн тэрбээр ирэх оны Байгаль орчин, уур амьсгалын өөрчлөлтийн сайдын төсвийг нийтдээ 47.9 тэрбум төгрөгөөр бууруулсан. Усны газарт гэхэд 2025 онд 3.2 тэрбум төгрөг төсөвлөсөн байсан бол ирэх жил 2.3 тэрбум төгрөг болж, буураад байна. Үүний 2.0 тэрбум төгрөг нь Эгийн голын усан цахилгаан станцын шинжилгээ судалгааны зардалд буюу шинжлэх ухааны хүрээлэн рүү шилжих юм гэв. Ийнхүү гишүүд асуулт асууж, үг хэлж дууссан тул Монгол Улсын 2026 оны төсвийн тухай хуулийн төслүүдийн хоёр дахь хэлэлцүүлгийг хийсэн талаарх Байнгын хорооны санал, дүгнэлтийг Төсвийн байнгын хороонд хүргүүлэхээр боллоо хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75762-1",
    "url": "https://www.parliament.mn/nn/75762/",
    "title": "ЭЗБХ: Зээлийн хэлэлцээрийн төслийг зөвшилцөхийг дэмжиж, ажлын хэсгийн бүрэлдэхүүнийг өөрчлөв",
    "date": "2025-09-29",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Эдийн засгийн байнгын хорооны өнөөдрийн (2025.09.29) хуралдаан гишүүдийн 56.3 хувийн ирцтэйгээр 17 цаг 17 минутад эхэлж, дөрвөн асуудал хэлэлцэхээр тогтов. Монгол Улс, Европын сэргээн босголт, хөгжлийн банк хооронд байгуулах “Зүрх судасны үндэсний төв байгуулах төсөл”-ийн Зээлийн хэлэлцээрийн төслийг зөвшилцөхөөр хэлэлцэж, энэ талаар Улсын Их Хурлын гишүүн, Засгийн газрын гишүүн, Эрүүл мэндийн сайд Ж. Чинбүрэн танилцуулав. Засгийн газрын 2024-2028 оны үйл ажиллагааны хөтөлбөр, Монгол Улсын хөгжлийн 2025 оны төлөвлөгөөнд Зүрх судасны үндэсний төвийг байгуулахаар тусгасан. Энэ хүрээнд Засгийн газар Зүрх судасны үндэсний төв байгуулах төслийг Европын сэргээн босголт, хөгжлийн банкны 34.9 сая ам. долларын зээл болон Люксембургийн Их Гүнт улсаас олгох 22.5 сая евро буюу 26.4 сая ам. долларын буцалтгүй тусламжийн хамтарсан санхүүжилтээр хэрэгжүүлэхээр төлөвлөн хэлэлцээр хийхээр болсон байна. Европын сэргээн босголт, хөгжлийн банкнаас санал болгож буй зээлийн хөрөнгө нь баталгаат овернайт санхүүжилтийн хувьсах хүү (SOFR) дээр 1.6 хувийн нэмэгдэлтэй, 4 жил үндсэн төлбөрөөс чөлөөлөгдөх, 18 жилийн хугацаатай гэлээ. Төслийн хүрээнд 120 ортой тусгай зориулалтын зүрх судасны эмнэлгийн барилгыг шинээр барьж, тоног төхөөрөмжөөр бүрэн ханган ашиглалтад оруулах бөгөөд төсөл хэрэгжсэнээр зүрх судасны төрөлжсөн, нарийн мэргэжлийн тусламж үйлчилгээний хүртээмжийг хоёр дахин нэмэгдүүлж, жил бүр өсөн нэмэгдэж байгаа зүрх судасны өвчлөл нас баралтын хэмжээг бууруулах ач холбогдолтой хэмээн сайд танилцууллаа. Зээлийн хэлэлцээрийн төслийн танилцуулгатай холбогдуулан Улсын Их Хурлын гишүүн Р. Батболд, М. Бадамсүрэн, Б. Тулга, Д.Үүрийнтуяа, Б. Уянга, Г. Очирбат, Б. Заяабал, П. Батчимэг, Р. Сэддорж нар асуулт асууж салбарын сайд болон ажлын хэсгийг гишүүдээс хариулт, мэдээлэл авав. Тухайлбал, Монголын талаас хөрөнгө оруулалт хийх эсэхийг тодруулсан асуултад Ж. Чинбүрэн сайд хариулахдаа “Монголын талаас хөрөнгө оруулалт хийхгүй. Европын сэргээн босголт, хөгжлийн банкны зээл болон Люксембургийн Их Гүнт улсын буцалтгүй тусламжийн санхүүжилтээр 15646 м2 талбайтай, 8 давхар 119 ортой эмнэлэг байгуулна. 80 энгийн ор, эмчилгээний 16 ор, эрчимт эмчилгээний 8 ор, мэс заслын 8 өрөөтэй байх ба зөвхөн шигдээс, харвалтыг эмчлэхээс гадна зүрх шилжүүлэн суулгах хагалгааг хийх боломжтой гэж төлөвлөж байна. Нийт санхүүжилтийн 52 орчим хувь нь барилгын хөрөнгө оруулалт байх бол үлдсэн нь тоног төхөөрөмжид зарцуулгадах тооцоотой байгаа” гэв. Эмч нарыг чадавхжуулах чиглэлд төслийн хөрөнгө оруулалтаас төсөвлөгдөх эсэхийг тодруулахад Улсын III төв эмнэлгийн зүрх судасны салбар бол 24 жилийн турш Люксембургийн Их Гүнт улстай хамтран ажиллаж хүний нөөцийн бэлтгэл ажлыг хангалттай гүйцэтгэсэн гэдэг хариултыг сайд өгсөн. Үүний зэрэгцээ 21 аймаг, дүүргүүдтэй цахимаар хамтран ажиллах систем бий болгосноор ачааллтыг 56 хувиар бууруулаад байгаагаа хэлсэн. Төслийн санхүүжилтийн тодорхой хувийг хүний нөөцийг чадавхжуулах чиглэлээр зарцуулах юм байна. Барилгын төсөвт өртөг нэмэгдэх эсэх, эхлэх, дуусах хугацааг тодруулахад “2026 онд эхлээд 2032 онд ашилалтад оруулахаар төлөвлөсөн. ТЭЗҮ болон зураг төслийг өндөр нарийвчлалтай хийсэн учраас төсөвт өртөгт их өөрчлөлт орохгүй гэж тооцож байна. 66 метр өргөн, 23.5 метр өндөртэй барилга Улсын III төв эмнэлгийн хашаан дотор баригдана, менежментийн хувь нэг удирдлагатай байна” гэж хариулсан. Түүнчлэн гишүүд зээлийн хэлэлцээртэй холбоотой санхүүгийн зардлуудыг нарийвчлалтай, тодорхой тооцоололтойгоор танилцуулахыг Сангийн яамнаас шаардахыг зэрэгцээ зээлийн эргэн төлөлтийн нөхцөлтэй холбоотой тооцооллыг мэдээллийг тодруулж байсан. Эмнэлгийг Улсын III төв эмнэлгийн хашаан дотор барих нь нягтрал өндөртэй орчинд дахин нягтрал үүсгэх талаар тооцсон эсэхийг, тус төвд ажиллах мэргэжилтэн, хүний нөөцийн асуудлыг давхар тооцох саналуудыг гаргаж, гадаадын зээл, тусламжийн ашиглалтыг эрчимжүүлж, үр өгөөжтэй байлгах чиглэлд холбогдох талууд анхаарал хандуулж ажиллахыг гишүүд сануулж байв. Ийнхүү гишүүд Зээлийн хэлэлцээрийн төсөлтэй холбогдуулан асуулт асууж, хариулт аван, холбогдуулан байр сууриа илэрхийлсний дараа санал хураалт явуулахад Байнгын хорооны хуралдаанд оролцсон гишүүдийн 60 хувь нь дэмжив. Монгол Улс, Европын сэргээн босголт, хөгжлийн банк хооронд байгуулах “Зүрх судасны үндэсний төв байгуулах төсөл”-ийн Зээлийн хэлэлцээрийн төслийг зөвшилцөхийг дэмжсэн талаарх санал, дүгнэлтээ Аюулгүй байдал, гадаад бодлогын байнгын хороонд хүргүүлэхээр болов. Дараа нь Засгийн газраас 2025 оны 09 дүгээр сарын 01-ний өдөр ирүүлсэн Монгол Улс болон Азийн хөгжлийн банк хооронд байгуулах “Санхүүжилтийн ерөнхий хөтөлбөр”-ийн төслийг зөвшилцөх асуудлыг хэлэлцэж, Улсын Их Хурлын гишүүн, Засгийн газрын гишүүн, Эрүүл мэндийн сайд Ж. Чинбүрэн төслийн талаар хуралдаанд танилцуулав. Монгол Улсын урт, дунд хугацааны хөгжлийн бодлого төлөвлөлтийн баримт бичигт тусгагдсан хүн бүрд чанартай боловсрол эзэмших эрх, тэгш боломж бүрдүүлэх, эрүүл мэндийн чанар хүртээмжийг нэмэгдүүлж, үр дүнтэй тогтолцоог хөгжүүлэх, гамшгаас сэргийлэх үндэсний болон орон нутгийн чадавхыг бэхжүүлэх, гамшигт тэсвэртэй дэд бүтцийг бий болгох зорилтын хүрээнд Азийн хөгжлийн банкны хөнгөлөлттэй зээлийн эх үүсвэрээс дөрвөн төслийг хэрэгжүүлэхээр төлөвлөсөн байна. Нэгдүгээрт, Засгийн газраас 2026 оныг “Боловсролыг дэмжих жил” болгон зарласантай холбоотойгоор боловсролын салбарт тулгамдаж буй сургууль, цэцэрлэгийн хүртээмжийг нэмэгдүүлэх, сургалтын анги дүүргэлтийг бууруулж, хүүхдүүдийн суралцах орчныг сайжруулах зорилгоор 130 сая ам. долларын хөнгөлөлттэй зээлээр 31 сургууль, 9 цэцэрлэг барьж байгуулах юм байна. Энэ нь “Эдийн засгийн хүндрэлийн үед боловсролын чанар хүртээмжийг сайжруулах төсөл”-ийн хоёр дахь үе шат аж. Хоёрдугаарт, техникийн болон мэргэжлийн боловсролын чанарыг хөдөлмөрийн зах зээлийн эрэлтэд нийцүүлэх, ажиллах хүчний хомсдол үүсээд байгаа салбаруудад чиглэсэн мэргэжлийн боловсон хүчин бэлтгэх зорилгоор 20 сая ам. долларын хөнгөлөлттэй зээлээр мэргэжлийн болон техникийн боловсролын сургалтын байгууллагын тогтолцоог орчин үеийн технологид суурилсан бэхжүүлэх, Монгол Улсын ажиллах хүчний ур чадварыг хөгжүүлэх төслийг хэрэгжүүлэх аж. Гуравдугаарт, улсын хэмжээнд яаралтай болон эрчимт эмчилгээний дэд бүтцийг өргөжүүлэн шинэчлэх, хот, хөдөөгийн ялгааг арилгаж, түргэн тусламжийн хүртээмжийг нэмэгдүүлэх зорилгоор 225 сая ам. долларын хөнгөлөлттэй зээлээр аймгуудын эрүүл мэндийн тусламж үйлчилгээг сайжруулах эрчимжүүлэх төсөл хэрэгжүүлнэ хэмээн Ж. Чинбүрэн сайд танилцуулав. Дөрөвдүгээрт, гамшгийг сөрөн тэсвэрлэх үндэсний чадавхыг бэхжүүлэх, онцгой байдлын байгууллагын гамшигтай тэмцэх, эрэн хайх, аврах, хор уршгийг арилгах, хойшлуулшгүй сэргээн босгох чадавхыг нэмэгдүүлэх зорилгоор 100 сая ам. долларын хөнгөлөлттэй зээлээр Монгол Улс дахь гамшгийг сөрөн тэсвэрлэх чадавхыг бэхжүүлэх төслийг санхүүжүүлэхээр тус тус төлөвлөсөн байна."
  },
  {
    "id": "75762-2",
    "url": "https://www.parliament.mn/nn/75762/",
    "title": "ЭЗБХ: Зээлийн хэлэлцээрийн төслийг зөвшилцөхийг дэмжиж, ажлын хэсгийн бүрэлдэхүүнийг өөрчлөв",
    "date": "2025-09-29",
    "category": "Байнгын хороо",
    "part": 2,
    "totalParts": 2,
    "content": "Азийн хөгжлийн банктай байгуулах Санхүүжилтийн ерөнхий хөтөлбөрийн зээлийн ерөнхий нөхцөлийн хувьд хөнгөлөлттэй эх үүсвэрийн зээл нь тогтмол 2 хувийн хүүтэй, 25 жилийн хугацаатай, эхний 5 жилд үндсэн төлбөрөөс чөлөөлөгдөх аж. Энгийн эх үүсвэрийн зээл нь 5.15 хувийн хөвөгч хүүтэй, 25 жилийн хугацаатай, эхний 5 жилд үндсэн төлбөрөөс чөлөөлөгдөх бөгөөд 0.15 хувийн хөрөнгө нөөцлөн баталгаажуулсны шимтгэлтэй хэмээн Ж. Чинбүрэн сайд танилцуулав. Санхүүжилтийн ерөнхий хөтөлбөрийг байгуулснаар Азийн хөгжлийн банкнаас Монгол Улсад олгох зээлийн эх үүсвэрийг баталгаажуулж төсөл, арга хэмжээний санхүүжилтийг шуурхай шийдвэрлэх боломжийг бүрдүүлнэ гэдгийг тэрбээр танилцуулгынхаа төгсгөлд дурдсан. Эрүүл мэндийн сайдын танилцуулсан Санхүүжилтийн ерөнхий хөтөлбөрийн танилцуулгатай холбогдуулан Улсын Их Хурлын гишүүн Р. Батболд, П. Батчимэг, М. Бадамсүрэн, Д.Үүрийнтуяа, Б. Уянга, Б. Тулга, Г. Очирбат, Г. Лувсанжамц, Н. Батсүмбэрэл, Л. Соронзонболд нар асуулт асууж, хариулт авсан. Мөн хэлэлцэж буй асуудалтай холбогдуулан байр сууриа илэрхийллээ. Тухайлбал, 130 сая ам. долларын хөнгөлөлттэй зээлээр 31 сургууль, 9 цэцэрлэг барьж байгуулах боломжтой эсэхийг тодруулахад ажлын хэсгээс “320-960 хүүхдийн суудалтай сургуулиуд, 100-аас 150 ортой цэцэрлэгүүд байгуулах боломжтой. Улсын төсвөөр баригддаг дундаж өртгөөр тооцсон бөгөөд нийслэлд хэрэгжих төслүүдийн газар чөлөөлөлттэй холбоотой зардлуудыг нийслэл гаргаж байгаа. Монгол Улс энэ хүрээнд дэд бүтцийн шаардлагатай зарим хөрөнгө оруулалтыг хийнэ” гэдэг хариулт өгсөн. Зөвхөн барилга барих нь үр дүн гарахгүй, үүний хамт хүний нөөц, менежмент гээд дагалдах олон асуудлыг цогцоор нь шийдэх шаардлагатай байдгийг анхаарах ёстой гэдэг саналыг хэлж байсан. Аймгуудын эрүүл мэндийн тусламж үйлчилгээг сайжруулах эрчимжүүлэх төслийг 17 аймагт хэрэгжүүлнэ, Ховд, Увс аймагт саяхан Азийн хөгжлийн банкны санхүүжилтээр эмнэлгийн өргөтгөл бариад, хагалгааны цоо шинэ хэсэг, яаралтай тусламж, түргэн эрчимт эмчилгээний тасгууд байгуулсан хэмээн Эрүүл мэндийн сайд мэдээлэл өгсөн. Төсөл хэрэгжүүлэхээс өмнө зөвлөх багууд бүх аймагт очиж түргэн тусламжийн нөхцөл байдалтай нь танилцаж, шаардлагатай тоног төхөөрөмжийн судалгааг хийсэн гэлээ. Зарим аймагт түргэн тусламжийн автомашин буюу бүрэн тоноглогдсон явуулын эмнэлэг гэж ойлгож болохуйц машин багтсан гэдгийг тайлбарлаж байсан. Улсын хэмжээнд нэгдсэн яаралтай тусламжийн тогтолцоо бий болж байгаа гэлээ. Үргэлжлүүлэн Боловсролын яам болон ОБЕГ-аас холбогдох төслүүдтэй холбоотой тодруулга мэдээллийг гишүүдийн тодруулсны дагуу өгсөн юм. Төслийн хүрээнд нийлүүлэгдэж байгаа тоног төхөөрөмжийн үнэ ханшид анхаарал хандуулах, эдийн засгийн үр ашигтай байхад анхаарах шаардлагатай гэдгийг гишүүд хэлэлцүүлгийн үеэр онцолж байлаа. Зээлийн хэлэлцээр гээд нөгөө талаас гүйцэтгэл хийдэг гэх шалтгаанаар өндөр өртөгтэй нийлүүлэлт хийж, эргээд зээл, хүүгээ төлөхөөр эдийн засгийн хувьд үр ашиггүй, алдагдал хүлээх эрсдэл бий гэдгийг сануулж байв. Ийнхүү хэлэлцэх явцад Улсын Их Хурлын гишүүн Б. Тулга дөрвөн салбарт хэрэгжих 475 сая ам. доллар буюу бол 1.7 их наяд төгрөгийн төслүүд болохыг онцлоод, энэ талаар салбарын сайд нартай нарийвчлан ярилцаж, тодруулах шаардлагатай гэдэг үндэслэлээр Монгол Улс болон Азийн хөгжлийн банк хооронд байгуулах “Санхүүжилтийн ерөнхий хөтөлбөр”-ийн төслийг зөвшилцөх хэлэлцүүлгийг хойшлуулах горимын санал гаргав. Энэ дагуу санал хураалт явуулахад хуралдаанд оролцсон гишүүдийн олонх буюу 65.2 хувийн саналаар дэмжлээ. Хуралдаанаар “Ажлын хэсгийн бүрэлдэхүүнд өөрчлөлт оруулах тухай” Байнгын хорооны тогтоолын төслийг хэлэлцэн баталлаа. Монголбанкны 2024 оны санхүүгийн тайланг сонссонтой холбогдуулан Монголбанкан дахь үндэсний баялгийн төрөлжсөн сангуудын хөрөнгийн зарцуулалт, үр дүнгийн талаар хяналт шалгалт хийж, санал, дүгнэлт гаргах, шаардлагатай бол Улсын Их Хурлын шийдвэрийн төсөл боловсруулах үүрэг бүхий ажлын хэсгийг Эдийн засгийн байнгын хорооны 2025 оны 7 дугаар тогтоолоор байгуулсан. Монгол Улсын Их Хурлын тухай хуульд 2025 оны 07 дугаар сарын 09-ний өдөр өөрчлөлт орж, Байнгын хороо болон Байнгын хороодын бүрэлдэхүүнд өөрчлөлт орсонтой холбогдуулан, мөн дээрх ажлын хэсгийн ахлагч Улсын Их Хурлын гишүүн О. Батнайрамдалын хүсэлтийг үндэслэн ажлын хэсгийн бүрэлдэхүүнд өөрчлөлт оруулах тухай тогтоолын төслийг боловсруулсан хэмээн Р. Сэддорж дарга танилцуулав. Тус ажлын хэсгийн ахлагчаар Улсын Их Хурлын гишүүн М. Бадамсүрэн, бүрэлдэхүүнд Улсын Их Хурлын гишүүн О. Батнайрамдал, Н. Батсүмбэрэл, П. Батчимэг, Б. Жаргалан, Б. Заяабал, Ж. Алдаржавхлан, Р. Сэддорж нар ажиллахаар төсөлд тусгажээ. Байнгын хорооны даргын дээрх танилцуулгатай холбогдуулан гишүүд асуулт асуух, санал хэлэх шаардлагагүй хэмээн үзсэн тул батлах санал хураалт явуулахад гишүүд 65.2 хувийн саналаар дэмжив. Энэ өдрийн хуралдааны төгсгөлд Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн хоёр дахь хэлэлцүүлгийг явуулахаар товлосон байсан. Улсын Их Хурлын гишүүн Г. Очирбат холбогдох сайд нараас тодруулах зүйл олон байгаа учраас хэлэлцүүлэгт Засгийн газрын гишүүдийг байлцуулах шаардлагатай хэмээгээд хэлэлцүүлгийг хойшлуулах горимын санал гаргав. Эдийн засгийн байнгын хорооны хуралдаанд оролцсон гишүүдийн 52.2 хувь нь Г. Очирбат гишүүний гаргасан горимын саналыг дэмжснээр Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн хоёр дахь хэлэлцүүлгийг хойшлуулж, хуралдаан өндөрлөв гэж Улсын Их Хурлын Хэвлэл мэдээллийн газраас мэдээллээ."
  },
  {
    "id": 75759,
    "url": "https://www.parliament.mn/nn/75759/",
    "title": "ХЗБХ: Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төслийн ажлын хэсгийг Г.Уянгахишиг гишүүн ахална",
    "date": "2025-09-29",
    "category": "Байнгын хороо",
    "content": "Улсын Их Хурлын Хууль зүйн байнгын хорооны өнөөдрийн (2025.09.29) хуралдаанаар таван асуудал хэлэлцэхээр тогтож, Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төсөл болон Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн хоёр дахь хэлэлцүүлгүүдийг хийсэн. Үргэлжлүүлэн “Шүүхийн ерөнхий зөвлөлийн шүүгч бус гишүүнд нэр дэвшигчийн сонгон шалгаруулалтыг зарлах тухай” Байнгын хорооны тогтоолын төслийг хэлэлцэн баталлаа. Байнгын хорооны дарга Д. Цогтбаатар төслийн талаар хуралдаанд танилцуулсан. Шүүхийн ерөнхий зөвлөлийн шүүгч бус гишүүнд нэр дэвшигчийн сонгон шалгаруулалтыг зарлаж, нэр дэвших хүсэлтийг 2025 оны 09 дүгээр сарын 30-ны өдрөөс 2025 оны 10 дугаар сарын 20-ны өдрийн 17:30 цаг хүртэл хугацаанд хүлээн авч нэр дэвшигчээр бүртгэхээр төсөлд тусгажээ. Дээрх танилцуулгатай холбогдуулан гишүүд асуулт асуух, үг хэлэх шаардлагагүй хэмээн үзсэн тул санал хураалт явуулахад хуралдаанд оролцсон гишүүдийн 61.1 хувь нь дэмжлээ. Хуралдаанаар хэлэлцсэн дөрөв дэх асуудал нь “Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийг хэлэлцүүлэгт бэлтгэх үүрэг бүхий ажлын хэсэг байгуулах тухай” Байнгын хорооны тогтоолын төсөл байв. Байнгын хорооны дарга Д. Цогтбаатар төслийн талаар гишүүдэд танилцуулсан юм. Улсын Их Хурлын гишүүн П. Батчимэг нарын 8 гишүүнээс 2025 оны 07 дугаар сарын 03-ны өдөр Улсын Их Хуралд өргөн мэдүүлсэн Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн бусад хуулийн төслүүдийг Байнгын хороо болон чуулганы нэгдсэн хуралдаанаар хэлэлцүүлэх бэлтгэл хангах, санал, дүгнэлтийн төсөл боловсруулах үүрэг бүхий ажлын хэсгийг Улсын Их Хурлын гишүүн Г. Уянгахишигээр ахлуулж, бүрэлдэхүүнд Улсын Их Хурлын гишүүн О. Алтангэрэл, Б. Баярбаатар, Х. Баасанжаргал, О. Номинчимэг, Д. Пүрэвдаваа, Л. Соронзонболд нар ажиллахаар төсөлд тусгажээ. Төслийн танилцуулгатай холбогдуулан гишүүд тодруулга хийж, байр сууриа илэрхийлсний дараа санал хураалт явуулахад хуралдаанд оролцсон гишүүдийн олонх дэмжин, баталлаа. Хууль зүйн байнгын хорооны өнөөдрийн хуралдааны төгсгөлд “Ажлын хэсэг байгуулах тухай” Байнгын хорооны тогтоолын төслийг хэлэлцэн баталлаа. Монгол Улсын Үндсэн хуулийн цэцийн 2025 оны 07 дугаар дүгнэлтийг Улсын Их Хурал хүлээн зөвшөөрсөнтэй холбогдуулан Эрүүгийн хэрэг хянан шийдвэрлэх тухай хуулийн холбогдох хэсэгт өөрчлөлт оруулах тухай хуулийн төслийг боловсруулж, Байнгын хороо болон чуулганы нэгдсэн хуралдаанаар хэлэлцүүлэх бэлтгэл хангах, санал, дүгнэлтийн төсөл боловсруулах үүрэг бүхий ажлын хэсгийг байгуулах тухай уг төслийн талаар Байнгын хорооны дарга Д. Цогтбаатар танилцуулсан. Байнгын хорооны тогтоолын төсөлтэй холбогдуулан гишүүд асуулт асуух, үг хэлэх шаардлагагүй хэмээн үзсэн тул батлах санал хураалт явууллаа. Хуралдаанд оролцсон гишүүдийн 61.1 хувь нь дэмжин “Ажлын хэсэг байгуулах тухай” Байнгын хорооны тогтоолын төслийг батлав. Тус ажлын хэсгийг Улсын Их Хурлын гишүүн Н. Алтанхуяг ахалж ажиллах бол бүрэлдэхүүнд Улсын Их Хурлын гишүүн О. Алтангэрэл, У. Отгонбаяр, П. Сайнзориг, Х. Тэмүүжин, Г. Уянгахишиг, Б. Энхбаяр нар ажиллана гэж Улсын Их Хурлын Хэвлэл мэдээллийн газраас мэдээллээ."
  },
  {
    "id": "75757-1",
    "url": "https://www.parliament.mn/nn/75757/",
    "title": "ХЗБХ:  Төсвийн хүрээний мэдэгдэл, төсвийн төсөөллийн тухай хуульд өөрчлөлт оруулах тухай хуулийн төслийн хоёр дахь хэлэлцүүлгийг хийлээ",
    "date": "2025-09-29",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Хууль зүйн байнгын хорооны өнөөдрийн (2025.09.29) хуралдаан 12 цаг 57 минутад гишүүдийн 56 хувийн ирцтэй эхэлж, таван асуудал хэлэлцэхээр тогтов. Засгийн газрын 2025 оны 09 дүгээр сарын 01-ний өдөр өргөн мэдүүлсэн Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн хоёр дахь хэлэлцүүлгээр хуралдаан эхэллээ. Төслийн хоёр дахь хэлэлцүүлэгтэй холбогдуулан Улсын Их Хурлын гишүүн П. Сайнзориг, төрийн албаны реформын хүрээнд багш, эмчээс бусад төрийн албан хаагчдын тоог 9 хувиар бууруулах арга хэмжээг хэрэгжүүлж буйтай холбоотойгоор шүүх болон Хууль зүй, дотоод хэргийн яаманд үүсэж буй нөхцөл байдал, үүдэх үр дагаварын талаар тодруулав. Үндсэн хууль дахь шүүх үйл ажиллагааг хэвийн явуулах эдийн засгийн баталгааг хангах зарчмыг Шүүхийн ерөнхий зөвлөлийн дарга Н. Мөнгөнцэцэг хариултынхаа эхэнд дурдаад, ирэх жилийн төсөв 2025 оны батлагдсан төсвөөс 29.8 хувиар буурсан. Урсгал зардал 13.2 хувь, 2025 оны тодотголоос 16.2 хувь, Хууль зүйн байнгын хорооны хянасан төсвийн төслөөс 60 хувь буурч төлөвлөгдсөн гэдэг тооцоолол танилцууллаа. Мөн шүүгчийн орон тоо 699 хэдий ч 517 шүүгч ажиллаж байгаагаас нэг шүүгчид оногдох ачаалал харьцангуй өндөр учраас зохих урамшууллыг олгодог болсон талаар тайлбарлав. Шүүгчийн сул орон тоог нөхөх сонгон шалгаруулалтыг Шүүхийн ерөнхий зөвлөлөөс удаа дараа зохион байгуулсан ч бүр орон тоог бүрэн нөхөж чадахгүй байгаа шалтгааныг Н. Мөнгөнцэцэг дарга дэлгэрэнгүй тайлбарлаад “Бид есөн удаагийн сонгон шалгаруулалтын үр дүнд 117 шүүгчийг томилсон. Энэ онд Шүүхийн ерөнхий зөвлөлийн бүрэн эрхийн хугацаа дуусгавар болж байгаа. Шинээр томилогдох Шүүхийн ерөнхий зөвлөл сонгон шалгаруулалттай холбоотой бодлогын өөрчлөлт хийж, одоо байгаа сул орон тоог нөхөх бол төлөвлөгдөж буй төслийн хүрээнд хэрэгжүүлэх боломжгүй” гэлээ. Батлагдсан бодлогын баримт бичгийн дагуу нийтдээ 136 орон тоог цомхотгох тооцоолол гарч байгаа, харин Монгол Улсын шүүхийн тухай хууль болон холбогдох журам, зохицуулалтын хүрээнд төрийн захиргааны 20, төрийн үйлчилгээний 80 гаруй орон тоог цомхотгох боломжтой байгаа талаар танилцуулсан. Л. Мөнхбаатар сайд П. Сайнзориг гишүүний асуултад хариулахдаа “Манай салбарын хэмжээнд 1000 орон тоо буюу 97.2 тэрбум төгрөгийн урсгал зардал хэмнэгдэх тооцоололтой. Хөрөнгө оруулалтын зардлаас 3.8 тэрбум төгрөг хасагдсан. Нийтдээ 101 тэрбум төгрөгийн зардал хасагдсан. 1000 орон тоо гэдэг салбарын хувьд том орон зай, гэхдээ эдийн засгийн нөхцөл байдалтайгаа уялдуулаад төсөвт хэмнэлт хийх бодлогын дагуу холбогдох арга хэмжээг авч хэрэгжүүлэхээр төлөвлөөд байна” гэлээ. Цаашид байгаа хүчин чадлынхаа хэрээр салбарын хэмжээнд үйл ажиллагаагаа хэвийн явуулахын төлөө ажиллах хэдий ч шинэ чиг үүрэг Хар тамхитай тэмцэх газар байгуулсан, тодорхой обьектуудыг шинээр хамгаалалтад авах гэх зэрэг үүрэг, чиглэл, бүтэц нэмэгдэхэд хүндрэл үүсэх эрсдэлтэй талаар хэлж байв. Ийнхүү Хууль зүйн байнгын хороо эрхлэх асуудлынхаа хүрээнд Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийг хэлэлцэж, гишүүд Төсвийн тогтвортой байдлын зөвлөл болон төсвийн ерөнхийлөн захирагч нараас асуулт асууж, хариулт авав. Байнгын хорооны гишүүд төсөлтэй холбогдуулан зарчмын зөрүүтэй санал гаргах шаардлагагүй хэмээн үзсэн. Иймд төслийн хоёр дахь хэлэлцүүлгийг хийсэн талаарх санал, дүгнэлтээ Төсвийн болон Эдийн засгийн байнгын хороонд хүргүүлэхээр боллоо. Дараа нь Засгийн газраас 2025 оны 09 дүгээр сарын 01-ний өдөр өргөн мэдүүлсэн Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн хоёр дахь хэлэлцүүлгийг хийсэн юм. Монгол Улсын Их Хурлын чуулганы хуралдааны дэгийн тухай хуулийн 70 дугаар зүйлийн 70.2-т “Байнгын хорооны хуралдаанд гишүүд тухайн Байнгын хорооны эрхлэх асуудлын хүрээнд хууль санаачлагч, Монгол Улсын Ерөнхий аудитор, Төсвийн тогтвортой байдлын зөвлөлийн дарга болон төсвийн ерөнхийлөн захирагч нараас асуулт асууж, үг хэлнэ” гэж заасны дагуу Улсын Их Хурлын гишүүн Х. Баасанжаргал, С. Эрдэнэболд, Ц. Сандаг-Очир нар асуулт асууж, холбогдох талуудаас хариулт, тайлбар авав. Хөрөнгө оруулалтын зардлын эрэмбийн талаарх асуултад Л. Мөнхбаарат сайд хариулахдаа “Ирэх жилийн төсөвт он дамнасан есөн барилгыг үргэлжлүүлэх хөрөнгө оруулалтад 13.7 тэрбум төгрөг, шинээр эхлэх 12 төсөлд 27.7 тэрбум төгрөг, их засварт 2.5 тэрбум төгрөг төлөвлөсөн. Он дамнан шилжиж буй барилгуудыг дуусгах бодлого баримталж байна. Шинээр хэрэгжих төслүүд нэн тэргүүнд Сангийн яамнаас тавьж буй шаардлагыг хангасан эсэх, орон нутгаас ирүүлсэн саналыг үндэслэхийн сацуу байгууллагаас нь эрэмбэлэн ирүүлсэн үндэслэл, шаардлагатай яам танилцсан” гэлээ. Хуулийн салбарын ажлын гүйцэтгэлийн шалгуур үзүүлэлтийг боловсронгуй болгох шаардлага, нөхцөл байдлын талаарх асуултад сайд хариулахдаа “Сайжруулах шаардлагатай гэдэгтэй санал нэг байна. Улсын Их Хурлаас байгуулагдсан холбогдох ажлын хэсэгтэй салбарын хэмжээнд нягт хамтран ажиллах болно” гэсэн. Л. Мөнхбаатар сайд, салбарын хэмжээнд төсвийг хүртээмжтэй төлөвлөж, үр ашигтай зарцуулахын тулд байгууллага бүр дээр процессын дахин инженерчлэл хийхээр төлөвлөж, цагдаагийг байгууллагуудад хийсэн талаараа дурдаж байсане Хүний эрхийн Үндэсний Комиссын төсөв төсөлд өнгөрсөн оныхоос буурч төлөвлөгдөж байгаагийн үр дагаварын талаар Комиссын дарга Д. Сүнжид хариулт өгөв. Тус Комиссын урсгал зардлын төсөв 12.1 тэрбум төгрөгөөр батлагдсан бол 2026 оны төсвийн төсөлд үүнээс 2.6 тэрбум төгрөгөөр буурч тусгагдсан байгаа аж. Үүний улмаас судалгаа, дүн шинжилгээ хийлгэх, бусдаар гүйцэтгүүлэх ажил, сургалт нөлөөллийн ажлыг гүйцэтгэх төсөвгүй болж байгаа гэдэг тайлбарыг өгөв. Түүнчлэн томилолтын зардал буурах, эд хогшил, байрны түрээсийн зардалд өр үүсэх тооцооллыг мөн тайлбарласан. Хүний эрхийн Үндэсний Комисс нь долоон хуулиар, 20 төрлийн чиг үүрэг хүлээсэн байдгаас дээрх хэмжээгээр урсгал зардлыг бууруулах тохиолдолд дээрх гурван төрлийн чиг үүргийн гүйцэтгэлд доголдол үүснэ гэлээ. Гэр бүл, хүүхдийн хэргийн шүүхийг 2026 оноос байгуулахтай холбоотой төсвийг хэрхэн тусгасан талаарх гишүүдийн асуултад Шүүхийн ерөнхий зөвлөлийн дарга Н. Мөнгөнцэцэг хариулахдаа “Гэр бүлийн шүүхэд бол нийт 49 шүүгч, 138 захиргааны ажилтан ажиллана. Хууль ирэх оны нэгдүгээр сарын 01-ний өдрөөс хэрэгжих тул бид холбогдох бэлтгэлийг ханган ажиллаж байна. Тус шүүхийг батлагдсан төсвийн хүрээнд хүмүүсийн орон тоо, цалинг тусгаад ажиллаж байна” гэлээ. Хууль зүйн байнгын хорооны эрхлэх асуудлын хүрээний байгууллагуудын үйл ажиллагаа нь эцэстээ хүний эрхийг хангах, хамгаалахтай холбогддог учраас байгууллагуудын төсвийг нэмэгдүүлэх, төлөвлөснөөс бууруулахгүй байх чиглэлд өнгөрсөн жилүүдэд ихээхэн чармайлт гарган ажиллаж ирснийг гишүүд тэмдэглээд төсвийн хэмнэлтийн бодлого байгууллагуудын үйл ажиллагаа, хэрэгжүүлж буй чиг үүргийн гүйцэтгэлд хэрхэн нөлөөлөх талаар тодруулж, нэрбүрчлэн хариулт авсан юм."
  },
  {
    "id": "75757-2",
    "url": "https://www.parliament.mn/nn/75757/",
    "title": "ХЗБХ:  Төсвийн хүрээний мэдэгдэл, төсвийн төсөөллийн тухай хуульд өөрчлөлт оруулах тухай хуулийн төслийн хоёр дахь хэлэлцүүлгийг хийлээ",
    "date": "2025-09-29",
    "category": "Байнгын хороо",
    "part": 2,
    "totalParts": 2,
    "content": "Салбар бүрд хүний нөөцийн дутагдалтай байдаг, батлагдсан орон тоогоо бүрэн нөхөж чадаагүй байхад дахин орон тоо цомхотгох болж байгаа нь нэг ажилтанд оногдох ажлын ачаалал нэмэгдэх, улмаар төрийн үйлчилгээг иргэдэд хүргэхэд хүндрэл үүсгэх эрсдэлэтэй байгааг ажлын хэсгээс хэлж, Сангийн яам тухайн бодлогыг хэрэгжүүлэх шаардлага, аргачлал, нөхцөл байдал, холбогдох тайлбар, мэдээллийг өгч байв. Архидан согтуурахтай тэмцэх, урьдчилан сэргийлэх үйл ажиллагааг дэмжих сангийн үйл ажиллагааг үндсэн зорилгынх нь дагуу, хувийн хэвшлийн санаачилгыг дэмжиж, хэвийн явуулах нөхцөлийг бууруулсан шийдвэрийг П. Сайнзориг гишүүн шүүмжилж, энэ сангийн үйл ажиллагааг эрчимжүүлснээр гарах эерэг үр дагаварыг дурдан, зарчмаа мөрдөж ажиллахыг сануулж байв. Төсвийн хэмнэлтийн бодлогыг тэгшитгэн, онцлог ялгааг харгалзахгүйгээр салбар бүрд ижил хэлбэрээр, дүн шинжилгээ хийхгүйгээр хэрэгжүүлэх нь олон эрсдэл, сөрөг үр дагавар үүсгэнэ гэдгийг хэлж байсан. Хэлэлцэж буй асуудалтай холбогдуулан Улсын Их Хурлын гишүүн Дав. Цогтбаатар, П. Сайнзориг, О. Алтангэрэл, Л. Мөнхбаатар, Дам. Цогтбаатар нар үг хэлж, байр сууриа илэрхийлсэн. Хууль зүйн салбарын төсөв, хөрөнгө оруулалт нь хууль зүйн салбарын төсөв нь монгол хүний эрх, эрх чөлөөг хангах, хамгаалах, монгол хүний амар амгалан байдлыг хамгаалахтай шууд холбоотой учраас нягтлан, салбар бүрийг ялгаж, бодлоготойгоор шийдвэрлэх ёстой гэдэг байр суурийг илэрхийлж байсан. Ийнхүү Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн хоёр дахь хэлэлцүүлгийг хийсэн танилцуулгаа Төсвийн байнгын хороонд хүргүүлэхээр боллоо. Хууль зүйн байнгын хороо үргэлжлүүлэн гурван асуудлыг хэлэлцэн шийдвэрлэсэн юм гэж Улсын Их Хурлын Хэвлэл мэдээллийн газраас мэдээллээ"
  },
  {
    "id": 75736,
    "url": "https://www.parliament.mn/nn/75736/",
    "title": "ТБХ: “Засгийн газарт чиглэл өгөх тухай” Байнгын хорооны тогтоолын төслийг батлав",
    "date": "2025-09-25",
    "category": "Байнгын хороо",
    "content": "Улсын Их Хурлын Төсвийн байнгын хорооны өнөөдрийн хуралдаан /2025.09.25/ 10 цаг 36 минутад гишүүдийн 51.7 хувийн ирцтэй эхэлж, нэг асуудал хэлэлцэн шийдвэрлэв. Хуралдаанаар “Засгийн газарт чиглэл өгөх тухай” Төсвийн байнгын хорооны тогтоолын төслийн хэлэлцүүлгийг үргэлжлүүлсэн. Монгол Улсын Их Хурлын тухай хуулийн 39 дүгээр зүйлийн 39.1-т “Улсын Их Хурлын хууль тогтоох, хянан шалгах үйл ажиллагаанд иргэдийн оролцоог хангах зорилгоор нийтийн ашиг сонирхлыг хөндсөн тодорхой асуудлаар иргэдээс гаргасан өргөдлийг /цаашид \"нийтийн өргөдөл\" гэх/ цахим системээр хүлээн авч болно” гэж заасны дагуу иргэн Э. Батбаярын гаргасан Улаанбаатар хотын тээврийн хэрэгслийн татварын нэмэгдлийг цуцлахтай холбоотой өргөдлийг судлан үзэж санал, дүгнэлт гаргах үүрэг бүхий ажлын хэсгийг Төсвийн байнгын хорооны 2025 оны 6 дугаар тогтоолоор байгуулсан. Мөн Байнгын хорооны 2025 оны 6 дугаар сарын 10-ны өдрийн хуралдаанаар ажлын хэсгээс боловсруулсан “Засгийн газарт чиглэл өгөх тухай” Байнгын хорооны тогтоолын төслийг хэлэлцэж, Улсын Их Хурлын гишүүд асуулт асууж, хариулт авсан билээ. Иймд өнөөдрийн хуралдаанд Байнгын хорооны тогтоолын төслийн талаар Улсын Их Хурлын гишүүд санал хэлж, байр сууриа илэрхийлэв. Тухайлбал, Улсын Их Хурлын гишүүн Ж. Батжаргал авто тээврийн хэрэглээтэй холбоотой төрийн бодлогыг холбогдох хуулиуд нь хангаж чадаж байгаа эсэхийг онцлоод Засгийн газраас Хууль тогтоомжийн тухай хуулийн холбогдох заалтын дагуу асуудалд иж бүрэн үнэлгээ хийх шаардлагатай гэв. Ажлын хэсгийн ахлагч, Улсын Их Хурлын гишүүн Т. Аубакир Улаанбаатар хотын тээврийн хэрэгслийн татварын нэмэгдлийг цуцлахтай холбоотой асуудал нь нийслэлийн иргэдийн Төлөөлөгчдийн Хурлаас холбогдох хуулийн хүрээнд гаргасан шийдвэр гээд Улсын Их Хурал болон Байнгын хорооноос хуулийн хүрээнд гаргасан нутгийн өөрөө удирдах ёсны байгууллагын дотоод үйл ажиллагаа, шийдвэрт оролцох эрхгүй гэв. Харин ажлын хэсгээс нийслэлийн иргэдийн Төлөөлөгчдийн Хурлын тухайн асуудлыг хэлэлцсэн хурал нь хуулийн хүрээнд болсон эсэх асуудлыг тавьж, холбогдох албан тушаалтнууд ирж, тайлбар өгсөн. Энэ хүрээнд Улаанбаатар хотын тээврийн хэрэгслийн албан татвартай холбоотой асуудал хуулийн хүрээнд байгаа эсэх, зарцуулалтад хяналт тавь гэсэн агуулгатай чиглэлийг Засгийн газарт өгч байна гэв. Түүнчлэн Улсын Их Хурлын гишүүн Ж. Баясгалан, Н. Алтанхуяг нар хэлэлцэж буй асуудалд эсрэг байр суурьтай байгаагаа илэрхийллээ. Тухайлбал, Улсын Их Хурлын гишүүн Ж. Баясгалан нийслэлийн 1.0 сая иргэний тээврийн хэрэгсэлтэй холбоотой татвар нэмэхийг дэмжих, эсэх санал асуулгыг хоёрхон хүний саналаар шийдэж болох уу гэх асуултад нийслэлийн удирдлагуудаас өнөө хэр тодорхой хариу өгөөгүйг онцолж байлаа. Ингээд “Засгийн газарт чиглэл өгөх тухай” Төсвийн байнгын хорооны тогтоолын төслийг баталъя гэдэг саналын томьёоллоор санал хураахад, хуралдаанд оролцсон гишүүдийн 77.8 хувь нь дэмжлээ хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75732,
    "url": "https://www.parliament.mn/nn/75732/",
    "title": "АБГББХ: НҮБ-ын Хүнс, хөдөө аж ахуйн байгууллагын төлөөлөгчийн газар байгуулах тухай хэлэлцээрийн төслийг зөвшилцөн дэмжлээ",
    "date": "2025-09-24",
    "category": "Байнгын хороо",
    "content": "Улсын Их Хурлын Аюулгүй байдал, гадаад бодлогын байнгын хорооны өнөөдрийн /2025.09.24/ хуралдаанаар Нэгдсэн Үндэстний Байгууллагын Хүнс, хөдөө аж ахуйн байгууллагын төлөөлөгчийн газар байгуулах тухай Монгол Улсын Засгийн газар, Нэгдсэн Үндэстний Байгууллагын Хүнс, хөдөө аж ахуйн байгууллага хоорондын хэлэлцээрийн төслийг зөвшилцөх асуудлыг хэлэлцэв. Хэлэлцээрийн төслийн талаар Хүнс, хөдөө аж ахуй, хөнгөн үйлдвэрийн сайд Ж. Энхбаяр танилцуулав. Тэрбээр, Монгол Улсын Засгийн газар, Нэгдсэн Үндэстний Байгууллагын Хүнс, хөдөө аж ахуйн байгууллага хооронд Нэгдсэн Үндэстний Байгууллагын Хүнс, хөдөө аж ахуйн байгууллагын төлөөлөгчийн газрыг байгуулах тухай хэлэлцээр”-ийн төслийг Засгийн газрын хуралдаанаар хэлэлцүүлэн, улмаар Улсын Их Хурлын холбогдох Байнгын хороонд зөвшилцөхөөр хүргүүлэх, дараагийн шатанд хэлэлцүүлэх болон Монгол Улсын Их Хурлаар соёрхон батлуулахаар энэхүү асуудлыг дэвшүүлж байгааг мэдээллийн эхэнд тодотгов. Монгол Улс анх 1973 оны 11 дүгээр сарын 15-ны өдөр Нэгдсэн Үндэстний Байгууллагын Хүнс, хөдөө аж ахуйн байгууллага (НҮБ-ын ХХААБ)-д гишүүнээр элсэж, өлсгөлөн, шим тэжээлийн дутагдлыг устгах, хүн амын хүнсний аюулгүй байдлыг хангах дэлхийн нийтийн зорилгод нэгдсэн байна. Сайд Ж. Энхбаяр, НҮБ-ын Хүнс, хөдөө аж ахуйн байгууллагаын тууштай хамтын ажиллагаа нь манай улсын зөвхөн хүнс, хөдөө аж ахуйн салбараар зогсохгүй бусад олон салбарын тогтвортой хөгжилд байнгын дэмжлэг үзүүлж ирсэн стратегийн чухал ач холбогдолтой байгууллага юм. Түүхэн товчооныг сөхөж үзвэл 1973 оны 10 дугаар сарын 15-ны өдөр Бүгд Найрамдах Монгол Ард Улс (БНМАУ)-ын Гадаад явдлын яамны сайд Лодонгийн Ринчин БНМАУ-ыг НҮБ-ын ХХААБ-ын гишүүн болох үед тус байгууллагын хүчин төгөлдөр байгаа Дүрэмд заасан үүргийг албан ёсоор хүлээн зөвшөөрөх, түүнийг дагаж биелүүлэх тухай “Хүлээн зөвшөөрөх бичиг” анх хүргүүлж байсан түүхтэй хэмээн танилцуулсан. Монгол Улсын холбогдох салбаруудад үзүүлэх дэмжлэг, тусламж, ажлын ачааллаас хамааран НҮБ-ын ХХААБ-ын Ерөнхий захирал Жак Диюф-ийн 2008 оны 08 дугаар сарын 11-ий өдрийн OCD-DG/08/1004 тоот ноот бичиг, Монгол Улсын Хүнс, хөдөө аж ахуйн сайд Ц. Ганхуягийн 2008 оны 08 дугаар сарын 26-ны өдрийн 1/2432 тоот хариу албан бичгээр НҮБ-ын ХХААБ-аас Монгол Улсад суух “Хөтөлбөрийн туслах”-ын албан тушаалыг бий болгох, үүнтэй холбогдон гарах зардал, нөхцөлийг хангахаар Харилцан ойлголцлын санамж бичиг байгуулахаар харилцан тохиролцсон байна. Үүний дагуу 2009 оны 01 дүгээр сарын 15-ны өдөр Монгол Улсын Хүнс, хөдөө аж ахуй, хөнгөн үйлдвэрийн сайд Т. Бадамжунай, НҮБ-ын ХХААБ-аас Монгол Улсад суугаа Төлөөлөгч Виктория Секитолеко нар дээрх нөхцөлийн дагуу Хүлээн авагч орны харилцан ойлголцлын санамж бичгийг байгуулжээ. Тус Харилцан ойлголцлын санамж бичгийн дагуу Монгол Улсын Хүнс, хөдөө аж ахуй, хөнгөн үйлдвэрийн яам нь НҮБ-ын ХХААБ-ын бүрэн тоноглож, тохижуулсан түрээсийн байр, харилцаа холбоо, цахилгаан, халаалт, цэвэр ус, унаа, нарийн бичгийн дарга, жолооч цалинжуулах болон бусад зардлыг бүрэн хариуцахаар тохирсон аж. Мөн Монгол Улсын Засгийн газар НҮБ-ын ХХААБ, түүний төлөөлөгч болон ажилтнуудад Монгол Улсад үйл ажиллагаа явуулж буй олон улсын бусад байгууллага, түүний ажилтнуудын адил дархан эрх олгохыг зөвшөөрсөн байна. НҮБ-ын ХХААБ-аас Монгол Улсад суух Байнгын төлөөлөгчийн газрын хэмжээнд хүрсэн боловч олон улсын гэрээ, хууль эрх зүйн орчинд Монгол Улсын Засгийн газар, НҮБ-ын ХХААБ хооронд Суурин төлөөлөгчийн газар байгуулах тухай хэлэлцээргүй явсаар иржээ. Цаг үе, хүнс, хөдөө аж ахуй, байгаль орчин, эрүүл мэнд, уур амьсгалын өөрчлөлт, хүрээлэн буй орчин зэрэг олон салбарын олон улс болон дотоодын нөхцөл байдал, шаардлага хэрэгцээтэй уялдуулан өнөөдөр Монгол Улсын Засгийн газар болон НҮБ-ын ХХААБ хооронд НҮБ-ын ХХААБ-аас Монгол Улсад суух Суурин төлөөлөгчийн газрыг байгуулах тухай хэлэлцээрийг ийнхүү Монгол Улсын Их Хурлаар соёрхон батлах шаардлага үүссэн хэмээн сайд Ж. Энхбаяр тодруулсан. Тус хэлэлцээрийг байгуулснаар олон улсын гэрээ, хууль эрх зүйн хүрээнд НҮБ-ын ХХААБ-аас Монгол Улсад суух Суурин төлөөлөгчийн газар нь НҮБ-ын ХХААБ-аас БНХАУ-д суугаа Төлөөлөгчийн газраас хамаарах бус, бие даасан статустай болох, НҮБ-ын ХХААБ-аас Монгол Улсын Засгийн газрын өмнө хүлээх үүрэг, хариуцлага нэмэгдэх юм байна. Хэлэлцээрийн төсөлтэй холбогдуулан УИХ-ын гишүүд асуулт асууж, байр сууриа илэрхийлсэн. УИХ-ын гишүүн Л. Энхнасан, Суурин төлөөлөгчийн газрыг Улаанбаатарт байгуулснаар Монгол Улсад хэрэгжүүлэх олон улсын төсөл хөтөлбөрийн тоо нэмэгдэх сайн талтайг тэмдэглээд, Суурин төлөөлөгчийн газарт Засгийн газраас үнэ төлбөргүй олгох байр, тоног төхөөрөмж, үйлчилгээний зардлын тооцооллыг хийсэн эсэх, энэхүү төлбөр төсөвт ачаалалтай өгөх эсэхийг тодруулсан юм. Хүнс, хөдөө аж ахуй, хөнгөн үйлдвэрийн сайд Ж. Энхбаяр, Монгол Улс НҮБ-ын Хүнс, хөдөө аж ахуйн байгууллагад 1973 онд гишүүн болсон ч манай асуудлыг Бээжингээс хамаардаг байсан. Тусгаар улсын хувьд олон улсын байгууллагуудаа өргөтгөх нь Монгол Улсад их ач холбогдолтой. НҮБ-ын Хүнс, хөдөө аж ахуйн байгууллагын Монгол дахь суурин төлөөлөгчийн газрын дипломат эрх нь бусад олон улсын байгууллагуудтай адил байна. Эхний ээлжинд оффисын ширээ, сандал, харилцаа холбооны зориулалттай зардал гарна. Үүнийг Хүнс, хөдөө аж ахуй, хөнгөн үйлдвэрийн яамны төсөвт суулгаад шийдвэрлэх асуудлыг Засгийн газрын хуралдаанаар хэлэлцэн дэмжсэн. Нэг удаагийн зардал гарна. Нэг удаагийн захиргааны бага зэргийн зардлыг Монгол Улсад хэрэгжүүлж байгаа төсөл хөтөлбөрүүдийн ач холбогдолтой харьцуулах аргагүй. Тус байгууллагаас нийт 176.4 сая ам. долларын төсөл, хөтөлбөрийг Монгол Улсад хэрэгжүүлээд байна. Суурин төлөөлөгчийн газартай болсноор төсөл, хөтөлбөрийн тоо, хамрах хүрээ тэлэх боломжтой гэсэн хариулт өгсөн юм. УИХ-ын гишүүн Г. Очирбат, НҮБ-ын Хүнс, хөдөө аж ахуйн байгууллагаас хэрэгжүүлсэн төсөл, хөтөлбөрүүдийн үр дүн, олон улсын байгууллагад гишүүнээр элссэний төлбөрийн талаар лавлаж байлаа. Сайд Ж. Энхбаяр, Монгол Улс НҮБ-ын Хүнс, хөдөө аж ахуйн байгууллагад 1973 онд гишүүнээр элссэнээс хойш гишүүнчлэлийн төлбөр буюу татвараа төлж ирсэн хэмээгээд, хүлээсэн үүргийн дагуу татвараа үргэлжлүүлэн төлнө хэмээсэн. Тус байгууллагаас сүүлийн 16 жилийн хугацаанд манай улсад 176.4 сая ам. долларын хөрөнгө оруулалт хийж, 163 төсөл, хөтөлбөрийг маш үр дүнтэй хэрэгжүүлсэн гэдгийг онцолсон. Хэлэлцээрийн төсөлтэй холбогдуулан УИХ-ын гишүүн Д. Цогтбаатар, С. Эрдэнэболд нар үг хэлсний дараа санал хураалт явуулахад хуралдаанд оролцсон гишүүдийн олонх хэлэлцээрийн төслийг зөвшөөрч, гарын үсэг зурах эрхийг Засгийн газарт олгохыг дэмжлээ хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75710-1",
    "url": "https://www.parliament.mn/nn/75710/",
    "title": "ӨБХ: Үл хөдлөх хөрөнгө борлуулсны 2.0 хувийн татварыг хүчингүй болгох нийтийн өргөдлийг хэлэлцлээ",
    "date": "2025-09-22",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Өргөдлийн байнгын хороо өнөөдөр (2025.09.22) хуралдаж, нийтийн өргөдөл, гомдлын petition. parliament. mn системээр иргэн О. Батхүү, Б. Номин нарын гаргасан хуулийн төсөл санаачлах болон ажлын хэсэг байгуулах тухай өргөдлүүдийг хэлэлцлээ. Хуулийн төсөл санаачлах тухай өргөдлийг 100,000, ажлын хэсэг байгуулах саналыг 33,000 ба түүнээс дээш тооны иргэн дэмжсэн бол авч хэлэлцэхээр Монгол Улсын Их Хурлын тухай хуульд заасныг Байнгын хорооны дарга О. Номинчимэг дурдаж, хэлэлцэх асуудлуудыг танилцуулав. Хэлэлцэх асуудлын дараалалд ахмад настнуудаас бичгээр ирүүлсэн тэтгэвэр тэтгэмжийг нэмэгдүүлэх, тэтгэврийн зээлийн хүртээмж, нөхцөлийг сайжруулах асуудлыг оруулах саналыг Байнгын хорооны хуралдааны эхэнд Улсын Их Хурлын гишүүн С. Эрдэнэбат, Д. Ганмаа, С. Замира нар гаргасан юм. Уг саналыг Улсын Их Хурлын даргын зөвлөлөөр хэлэлцүүлсний үндсэн дээр дараагийн хуралдааны хэлэлцэх асуудлын дараалалд оруулахаар Байнгын хорооны дарга шийдвэрлэлээ. Хувь хүний орлогын албан татварын тухай хууль (Шинэчилсэн найруулга)-ийн 21.2.1 дэх заалт буюу үл хөдлөх эд хөрөнгө борлуулж олсон орлогын дүнд 2.0 хувийн татвар ногдуулах тухай заалтыг хүчингүй болгох тухай өргөдөлдөө иргэн О. Батхүү амьдралын анхдагч хэрэгцээ болсон орон сууцаа иргэд ихэвчлэн зээлээр авч, түүндээ хүү төлж буй бөгөөд энэ нь ашиг орлого олох бизнес биш гэдгийг гол үндэслэл болгосны дээр бусад улсад амьдран суугаа байшин, байр орон сууцаа зарахад татвар төлдөггүйг жишиг болгон дурдсан байна. Түүний өргөдлийг 30 хоногийн хугацаанд 100306 иргэн дэмжжээ. Мөн нийгмийн хоёр чухал, томоохон салбар болох эрүүл мэнд, боловсролын салбарын асуудлыг давхар хөндсөн иргэн Б. Номингийн өргөдлийг 33088 иргэн дэмжиж, Улсын Их Хурлын ажлын хэсэг байгуулан, эмч, багш нарын цалин хөлсийг нэмэгдүүлэх асуудлыг авч хэлэлцэх нь зүйтэй гэж үзсэн байна. Үл хөдлөх хөрөнгө борлуулахад төлдөг 2.0 хувийн татварыг хүчингүй болгох асуудлаар Улсын Их Хурлын гишүүн С. Эрдэнэбат, Л. Мөнхбаясгалан, Б. Бат-Эрдэнэ, Ж. Золжаргал, Б. Пунсалмаа нар асуулт асууж, Сангийн яам, Татварын Ерөнхий газар, Улсын бүртгэлийн ерөнхий газрын газар, хэлтсийн дарга, мэргэжилтнүүдээс хариулт авсан юм. Улсын Их Хурлын гишүүд үл хөдлөх хөрөнгө борлуулсны татварын хувь хэмжээг ямар зорилгоор, хэрхэн тогтоосон, хэчнээн хэмжээний орлого төвлөрдөг, олон улсад уг татварыг ямар тарифаар тооцдог болон тус салбарын бизнес эрхлэгчид буюу ченжүүдийн арилжааг иргэний борлуулалтаас ялгаж бүртгэх боломжтой эсэх, тус татварыг байхгүй болгосноор гарч болзошгүй эрсдэл юу болох зэрэг олон асуудлыг хөндөж асуув. Сангийн яамны Орлогын хэлтсийн дарга Л. Ичинноров Улсын Их Хурлын гишүүдийн асуултад хариулахдаа үл хөдлөх хөрөнгө борлуулсны 2.0 хувийн татвар нь 1993 оноос 33 дахь жилдээ тогтвортой мөрдөж буй татвар болохыг дурдаж, энэ татварын орлого сум, дүүргийн орлого болж, төрийн анхан шатны үйлчилгээг явуулахад чухал эх үүсвэр болдгийг танилцуулав. Өнгөрсөн онд үл хөдлөх хөрөнгө борлуулсны татвараас 115 тэрбум төгрөг төвлөрсний 75 тэрбум төгрөг нь орон сууц борлуулсны татвараас орсон байна. Онцлог нь олон жил дараалан төлдөг тогтмол татвар бус нэг удаагийн шинжтэйг тэрбээр дурдаж, олон улсад үл хөдлөх хөрөнгийн татварыг худалдан авах, ашиглах болон борлуулах бүх үе шатуудад ногдуулдаг бол манай улс зөвхөн худалдан борлуулах эцсийн үе шатанд татвар ногдуулж буйг тайлбарласан юм. Анх удаа орон сууц худалдан авч буй тохиолдод 6.0 сая хүртэл төгрөгийн хөнгөлөлт үзүүлж буйн дээр амьдрах, ашиглах цаг хугацаанд татвар оногдуулахгүй байгааг тооцвол тухайн үл хөдлөх хөрөнгийн эзэмшигчид илүү ээлтэй бодлого хэрэгжүүлж буй хэмээн тэрбээр танилцууллаа. 2024 онд анх удаа орон сууц худалдан авсан иргэдэд 80 тэрбум төгрөгийн татварын буцаалт олгосон байна. Засгийн газраас Улсын Их Хуралд өргөн мэдүүлээд байгаа 2026 оны төсвийн төсөлд үл хөдлөх хөрөнгө борлуулсны татвараас 95 тэрбум төгрөг төвлөрөхөөр тооцсон байна. Хэрэв татварыг байхгүй болговол энэ дүнг хоёр дахин үржүүлсэнтэй тэнцэх хэмжээний нөлөөлөл улсын төсөвт үүснэ гэдгийг тэрбээр хэллээ. Мөн Татварын ерөнхий газрын дарга Ч. Чимидсүрэн улсын хэмжээнд нэг орон сууцтай иргэн 325820, хоёр орон сууцтай иргэн 56582, гурав болон түүнээс дээш тооны орон сууцтай иргэн 12376 байгааг мэдээлж, татвар төлөгчийг таньж мэдэх технологийн шинэчлэлийн ажил энэ оны дөрөвдүгээр сараас эхэлсэн бөгөөд шинэчлэл бүрэн дуусахаас наана иргэн хүн орон сууцыг арилжааны зорилгоор зарж байна уу, амьдралын зорилгоор зарж байна уу гэдгийг ялгах боломжгүй гэсэн юм. Өргөдлийн байнгын хорооны дарга О. Номинчимэг нийтийн өргөдлийг 100000 хүн дэмжиж байгаа нь татварын дарамт, шударга бус байдал өндөр, иргэд төлсөн татварынхаа үр шимийг хүртэж чадахгүй байгаагийн илрэл гэдгийг онцолж, татварын ачааллуудыг эргэн харж, бодлогын хувьд зөв үү, буруу гэдгийг дүгнэх, шинэчлэх болсныг ард иргэд өөрсдөө дохиолж, хэлж байна гэв. Тэрбээр үл хөдлөх хөрөнгийн татвар нь орон сууцжуулалтыг дэмжих, агаар, орчны бохирдолтой тэмцэх асуудалтай холбоотой бодлогын хэрэгсэл байх учиртайг анхааруулж, энэ талаар яаралтай арга хэмжээ авах ёстой гэсэн байр суурьтай байгаагаа илэрхийллээ. Хэлэлцэж буй асуудалтай холбогдуулан Улсын Их Хурлын гишүүн С. Эрдэнэбат, Л. Мөнхбаясгалан, Б. Бат-Эрдэнэ, Д. Рэгдэл, С. Замира нар үг хэлж, иргэн О. Батхүүгийн өргөдлийг дэмжин, Хувь хүний орлогын албан татварын тухай хууль (Шинэчилсэн найруулга)-ийн 21.2.1 дэх заалтыг хүчингүй болгох нь зүйтэй гэж үзэж байгаагаа хэлэв. Байнгын хорооны хуралдаанаас санал, дүгнэлт гаргаж Төсвийн байнгын хороонд хүргүүлэхээр тогтлоо. Санал дүгнэлтэд иргэн О. Батхүүгийн өргөдлийг зарчмын хувьд дэмжин, асуудлыг сайтар судалсны үндсэн дээр цаашид хэлэлцэж, арга хэмжээ авах тухай томьёолол тусгах асуудлаар санал хураалт явуулахад Байнгын хорооны хуралдаанд оролцсон гишүүдийн олонх дэмжлээ. Үүний дараа нийтийн өргөдлийн системээр иргэн Б. Номингийн гаргаж, иргэдийн дэмжлэг авсан эмч, багш нарын цалин хөлсийг нэмэгдүүлэх асуудлаар ажлын хэсэг байгуулах саналыг хэлэлцэж эхэлсэн юм. Эрүүл мэндийн болон боловсролын салбарт хэрэгжүүлж буй гүйцэтгэлийн үнэлгээнд суурилсан санхүүжилтийн талаар Улсын Их Хурлын гишүүн С. Эрдэнэбат асуулт асууж, хариулт авсан юм. Тэрбээр энэ талаар petition. parliament. mn системээс гадна бичгээр маш олон өргөдөл, гомдол, хүсэлт, шаардлага ирснийг танилцуулж, эмч, багш нарын цалинг нэмэгдүүлэх зардал санхүүжилт улсын төсвийн төсөлд хэрхэн тусгагдаж буйг асуусан юм. Түүнд өгсөн хариултдаа Сангийн яамны Зарлагын хэлтсийн дарга П. Бат-Эрдэнэ Засгийн газраас ирэх оны төсвийн төслийг боловсруулахдаа төрийн албан хаагчдын цалин хөлсийг нэмэхгүй гэсэн тооцооллоор хийсэн, харин ерөнхий боловсролын сургууль, сургуулийн өмнөх боловсролын байгууллагын суралцагчдын хувьсах зардлыг 100 тэрбум төгрөгөөр нэмэгдүүлэхээр тусгасан гэлээ. Улсын Их Хурлын гишүүн Л. Мөнхбаясгалан эмч, багш нарын цалинг нэмэгдүүлэх тухай асуудлыг салбарын болон Сангийн сайд нарыг байлцуулж хэлэлцэх шаардлагатай гэсэн горимын санал гаргаж, санал хураалт явуулж өгөхийг Байнгын хороны даргаас хүслээ."
  },
  {
    "id": "75710-2",
    "url": "https://www.parliament.mn/nn/75710/",
    "title": "ӨБХ: Үл хөдлөх хөрөнгө борлуулсны 2.0 хувийн татварыг хүчингүй болгох нийтийн өргөдлийг хэлэлцлээ",
    "date": "2025-09-22",
    "category": "Байнгын хороо",
    "part": 2,
    "totalParts": 2,
    "content": "Түүний гаргасан горимын саналаар санал хураалт явуулахад Байнгын хорооны хуралдаанд оролцсон гишүүдийн олонх дэмжсэн тул иргэн Б. Номингийн өргөдлийг хэлэлцэх тухай асуудлыг хойшлуулж, дараагийн хуралдаанд ахмад настны тэтгэврийг инфляцын өсөлттэй уялдуулан нэмэгдүүлэх, тэтгэврийн зээлийн хүртээмжийг сайжруулах асуудалтай хамт хэлэлцэхээр боллоо гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": "75692-1",
    "url": "https://www.parliament.mn/nn/75692/",
    "title": "ХЗБХ: Үндсэн хуулийн цэцийн 2025 оны 07 дугаар дүгнэлт, Монгол Улсын Ерөнхийлөгчийн хоригийг хүлээн авах нь зүйтэй гэж үзлээ",
    "date": "2025-09-17",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Хууль зүйн байнгын хорооны өнөөдрийн /2025.09.17/ хуралдаанаар Монгол Улсын Үндсэн хуулийн цэцийн 2025 оны 07 дугаар дүгнэлтийг хэлэлцэв. Үндсэн хуулийн цэцийн 2025 оны 6 дугаар сарын 13-ны өдрийн Дунд суудлын хуралдаанаараа Эрүүгийн хэрэг хянан шийдвэрлэх тухай хуулийн 14.1 дүгээр зүйлийн 3 дахь хэсгийн холбогдох заалт, 14.10 дугаар зүйлийн 11, 12 дахь хэсэг Монгол Улсын Үндсэн хуулийг зөрчсөн эсэх тухай маргааныг хянан хэлэлцсэн дүгнэлтийг Байнгын хорооны дарга Д. Цогтбаатар танилцуулав. Үндсэн хуулийн цэц Эрүүгийн хэрэг хянан шийдвэрлэх тухай хуулийн 14.10 дугаар зүйлийн 11 дэх хэсэгт “Эрүүгийн хэргийг шүүхэд хянан шийдвэрлэх явцад прокурор, оролцогчийн гаргасан саналыг харгалзан шүүх эрүүгийн хэрэг хянан шийдвэрлэх ажиллагааны зорилтод нийцүүлэн шүүгдэгчид цагдан хорих таслан сэргийлэх арга хэмжээ авч болно.” гэж заасан нь Монгол Улсын Үндсэн хуулийн Арван зургадугаар зүйлийн 13 дахь заалтад “халдашгүй, чөлөөтэй байх эрхтэй. Хуульд заасан үндэслэл, журмаас гадуур дур мэдэн хэнийг ч … баривчлах, хорих, … эрх чөлөөг нь хязгаарлахыг хориглоно. … Баривчилсан шалтгаан, үндэслэлийг баривчлагдсан хүн, түүний гэр бүлийнхэн, өмгөөлөгчид нь хуульд заасан хугацаанд мэдэгдэнэ. …”, мөн зүйлийн 14 дэх заалтад “… шударга шүүхээр шүүлгэх … эрхтэй. …”, Арван есдүгээр зүйлийн 1 дэх хэсэгт “Төрөөс хүний эрх, эрх чөлөөг хангахуйц … хууль зүйн болон бусад баталгааг бүрдүүлэх … үүргийг иргэнийхээ өмнө хариуцна.” гэснийг зөрчсөн гэж дүгнэж, дээрх хуулийн зохицуулалтыг 2026 оны 01 дүгээр сарын 01-ний өдрөөс эхлэн түдгэлзүүлэхээр шийдвэрлэсэн байна. Эрүүгийн хэрэг хянан шийдвэрлэх тухай хуулийн 14.1 дүгээр зүйлийн 3 дахь хэсэгт “… энэ зүйлийн … 1.5, …-д заасан таслан сэргийлэх арга хэмжээг шүүх авна.” гэж, 14.10 дугаар зүйлийн 12 дахь хэсэгт “Эрүүгийн хэргийг шүүхэд хянан шийдвэрлэх явцад шүүгдэгчийг цагдан хорьсон хугацаа нь энэ зүйлийн 2, 3 дахь хэсэгт заасан хугацаанд хамаарахгүй.” гэж заасан нь Монгол Улсын Үндсэн хуулийн холбогдох заалтыг зөрчөөгүй гэж үзжээ. Үндсэн хуулийн цэцийн дүгнэлттэй холбогдуулан УИХ-ын гишүүд асуулт асууж, байр сууриа илэрхийлсэн. Тухайлбал, УИХ-ын гишүүн Б. Энхбаяр, Үндсэн хуулийн цэцийн дүгнэлт цагдан хорих үндэслэлийг хуульд илүү тодорхой заагаач гэдэг агуулгаар гарсан байна гэж тодотгоод, УИХ Үндсэн хуулийн цэцийн дүгнэлтийг хүлээж авсан тохиолдолд Байнгын хороо ажлын хэсэг байгуулж, шүүгч, прокурор, мөрдөх албад, мөн шинжилгээ, судалгааны байгууллагуудын төлөөллийг оруулан ажиллах нь зүйтэй гэсэн саналтай байгаагаа илэрхийлэв. Тэрбээр, Бид цагдан хорих үндэслэл, шалгуураа илүү тодорхой болгох тусам мөрдөх байгууллагуудад тавигдаж байгаа стандарт шаардлагууд сайжирч байна гээд, ингэхдээ судалгаа, шинжилгээ, бусад үндэслэлийг ажлын хэсэг ултай судалж байж хуулийн төсөл санаачилж батлах нь зүйтэй хэмээсэн юм. УИХ-ын гишүүн О. Алтангэрэл, Үндсэн хуулийн цэцийн шийдвэрийг хүлээн авах нь зүйтэй гэж үзэж байгаагаа илэрхийлээд, шүүгдэгчийг цагдан хорих хугацааг сунгах асуудал автоматаар юм шиг шийдэгдэж ирсэн. Хэрэг хэлэлцэх үед шүүх хуралдаан хойшилвол шүүгдэгчид авсан цагдан хорих таслан сэргийлэх арга хэмжээг хэвээр үргэлжлүүлэхээр шийдвэрлэдэг талаар тодруулан тайлбарласан. Тиймээс Үндсэн хуулийн цэцийн дүгнэлтийг хүлээн аваад ажлын хэсэг байгуулан ажиллах ёстой гэлээ. УИХ-ын гишүүн Х. Баасанжаргал, Д. Цогтбаатар нар дээрх саналыг дэмжиж байгаагаа илэрхийлсэн бөгөөд эцэст нь санал хураалт явуулахад хуралдаанд оролцсон гишүүдийн олонх Үндсэн хуулийн цэцийн дүгнэлтийг хүлээн зөвшөөрөх нь зүйтэй гэж үзлээ. Мөн хуралдаанаар ““Алт-3” аяныг хэрэгжүүлэх зарим арга хэмжээний тухай” Улсын Их Хурлын 2025 оны 85 дугаар тогтоолд хэсэгчлэн тавьсан Монгол Улсын Ерөнхийлөгчийн хоригийг хэлэлцлээ. Хоригийн талаар Монгол Улсын Ерөнхийлөгчийн Тамгын газрын дарга А.Үйлстөгөлдөр танилцуулав. Тэрбээр, Монгол Улс тусгай хамгаалалтад авсан газар нутгийг нэмэгдүүлж, байгаль орчноо хамгаалах бодлогыг баримтлах ёстой. Монгол Улсын Их Хурлын 2025 оны 85 дугаар тогтоолын 5 дугаар заалтад алтны үндсэн ордуудыг эдийн засгийн эргэлтэд оруулах зорилгоор Монгол Улсын Их Хурлын 2020 оны 46, 47 дугаар тогтоолуудад өөрчлөлт оруулах төслийг боловсруулж, Улсын Их Хуралд яаралтай өргөн мэдүүлэхээр тусгасан. Энэхүү яаралтай өргөн мэдүүлж, өөрчлөлт оруулахаар дурдсан Монгол Улсын Их Хурлын 2020 оны 46 болон 47 дугаар тогтоолд зарим газар нутгийг улсын тусгай хамгаалалтад авч, тусгай хамгаалалттай газар нутгийн хэмжээг нэмэгдүүлсэн байна. Үндэсний баялгийн сангийн хуримтлалыг нэмэгдүүлэх бодлого тууштай хэрэгжих нь зүйтэй боловч энэ хүрээнд алтны үндсэн ордуудыг эдийн засгийн эргэлтэд оруулах зорилгоор улсын тусгай хамгаалалтад авсан газар нутаг, түүний хилийн заагийг өөрчилж, тусгай хамгаалалттай газар нутгийн хэмжээг багасгах хууль зүйн нөхцөл боломжийг бүрдүүлсэн байгааг дурдав. Түүнчлэн Монгол Улсын Ерөнхийлөгчийн Тамгын газрын дарга А.Үйлстөгөлдөр, Монгол Улсын үндэсний аюулгүй байдлын үзэл баримтлалд заасны дагуу экологийн аюулгүй байдлыг хангах, түүний тэнцвэрийг хадгалах, байгаль орчин, ой, усны сан бүхий газрыг хамгаалах, цөлжилттэй тэмцэх нь үндэсний аюулгүй байдлын нэгэн бүрэлдэхүүн хэсэг бөгөөд нэн ховор, ховор болон эко системд онцгой үүрэгтэй амьтан, ургамал бүхий газар нутгийг улсын тусгай хамгаалалтад авч тэдгээрийн амьдрах орчныг тэтгэхэд биотехникийн аргыг түлхүү хэрэглэхээр тусгасан байдаг. Иймд байгаль орчны талаарх төрийн бодлого цаашид өнөөгийн улсын тусгай хамгаалалтад авсан газар нутгийн хэмжээг нэмэгдүүлэх зарчмыг тууштай баримтлах нь зүйтэй гэлээ. Мөн Монгол Улсын Үндсэн хуулийн зарчимд тогтоолыг нийцүүлэх нь зүйтэй хэмээгээд Монгол Улсын Үндсэн хуулийн Гучин гуравдугаар зүйлийн 1 дэх хэсгийн 1-д УИХ-ын баталсан хууль бусад шийдвэрт бүхэлд нь буюу зарим хэсэгт нь хориг тавих, Монгол Улсын Ерөнхийлөгчийн тухай хуулийн 12 дугаар зүйлийн 8 дахь хэсэгт УИХ-ын баталсан хууль бусад шийдвэрт Үндсэн хуулийн Гучин гуравдугаар зүйлийн 1 дэх хэсгийн 1-д зааснаар бүхэлд нь буюу зарим хэсэгт нь хориг тавина хэмээн тус тус Монгол Улсын Ерөнхийлөгчийн үндсэн бүрэн эрхэд заасан байдаг. Монгол Улсын Их Хурлын чуулганы хуралдааны дэгийн тухай хуулийн 46 дугаар зүйлийн 46.5 дахь хэсэгт энэ хуулийн 46.4-д заасны дагуу илгээсэн хуулийг Монгол Улсын Ерөнхийлөгчийн Тамгын газар хүлээж авсан өдрөөс хойш ажлын 5 өдөрт багтаан Монгол Улсын Ерөнхийлөгч тухайн хууль тогтоолыг бүхэлд нь буюу түүний зарим хэсэгт хориг тавих асуудлыг шийдвэрлэнэ гэж заасныг дурдлаа. Монгол Улсын Их Хурлын 2025 оны 85 дугаар тогтоолын 3 дугаар зүйлд энэ тогтоолыг Монгол Улсын 2025 оны төсвийн тухай хуульд өөрчлөлт оруулах тухай хууль хүчин төгөлдөр болсон өдрөөс эхлэн дагаж мөрдсүгэй хэмээн заасан нь Монгол Улсын Үндсэн хууль, Монгол Улсын Ерөнхийлөгчийн тухай хууль болон Монгол Улсын Их Хурлын чуулганы хуралдааны дэгийн тухай хуулийн холбогдох хэсэгт заасан Монгол Улсын Ерөнхийлөгчийн хориг тавих эрхийг зөрчих шинжийг агуулсан байна."
  },
  {
    "id": "75692-2",
    "url": "https://www.parliament.mn/nn/75692/",
    "title": "ХЗБХ: Үндсэн хуулийн цэцийн 2025 оны 07 дугаар дүгнэлт, Монгол Улсын Ерөнхийлөгчийн хоригийг хүлээн авах нь зүйтэй гэж үзлээ",
    "date": "2025-09-17",
    "category": "Байнгын хороо",
    "part": 2,
    "totalParts": 2,
    "content": "Иймд дээр дурдсан үндэслэлээр “Алт-3 аяныг хэрэгжүүлэх зарим арга хэмжээний тухай” Монгол Улсын Их Хурлын 85 дугаар тогтоолд хэсэгчлэн тавьсан хоригийг холбогдох хуулийн дагуу хэлэлцэн шийдвэрлэхийг хүссэн. Хоригтой холбогдуулан УИХ-ын гишүүд асуулт асууж, байр сууриа илэрхийлсэн бөгөөд хуралдаанд оролцсон гишүүдийн олонх Монгол Улсын Ерөнхийлөгчийн хоригийг хүлээн авах нь зүйтэй гэж үзлээ хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75689,
    "url": "https://www.parliament.mn/nn/75689/",
    "title": "\"Халзан бүрэгтэйн\" ордын асуудлаарх ерөнхий хяналтын сонсголд ажиллах шинжээчдийг томилох тухай асуудлыг хэлэлцлээ",
    "date": "2025-09-17",
    "category": "Байнгын хороо",
    "content": "Улсын Их Хурлын Байгаль орчин, хүнс, хөдөө аж ахуйн байнгын хороо Эдийн засгийн байнгын хороотой хамтран өнөөдөр (2025.09.17) хуралдлаа. Хамтарсан хуралдаанаар “Шинжээч томилох тухай” Байнгын хорооны тогтоолын төслийг хэлэлцэв. Тогтоолын төсөлд, “Халзан бүрэгтэйн” орд газрын ашиглалт, байгаль орчинд үзүүлэх сөрөг нөлөөлөл, эрсдэлийн асуудлаар Улсын Их Хурлаас энэ сарын 23-ны өдөр зохион байгуулах ерөнхий хяналтын сонсголд ажиллах шинжээчдийг томилох асуудлыг тусгасан байна. Холбогдох хууль, тогтоомжид заасны дагуу тогтоолын төслийг хаалттай горимоор хэлэлцэх саналыг Улсын Их Хурлын гишүүн Б. Баярбаатар гаргав. Түүний гаргасан саналыг Байнгын хороодын хамтарсан хуралдаанд оролцсон гишүүдийн олонх дэмжсэн тул төслийн хэлэлцүүлгийг хаалттай үргэлжлүүллээ гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": 75687,
    "url": "https://www.parliament.mn/nn/75687/",
    "title": "БОХХААБХ: Хүнсний бүтээгдэхүүний аюулгүй байдлыг хангах тухай хуульд нэмэлт, өөрчлөлт оруулах тухай хууль, тогтоолын төслүүдийг хэлэлцэхийг дэмжлээ",
    "date": "2025-09-16",
    "category": "Байнгын хороо",
    "content": "Улсын Их Хурлын Байгаль орчин, хүнс, хөдөө аж ахуйн байнгын хороо өнөөдрийн /2025.09.16/ хуралдааныхаа төгсгөлд Улсын Их Хурлын гишүүн С. Лүндэг нарын 13 гишүүнээс 2025 оны 07 дугаар сарын 04-ний өдөр өргөн мэдүүлсэн Хүнсний бүтээгдэхүүний аюулгүй байдлыг хангах тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүдийн хэлэлцэх эсэхийг хэлэлцлээ. Хууль санаачлагчийн илтгэлийг Улсын Их Хурлын гишүүн С. Лүндэг танилцуулсан. Тэрбээр танилцуулгадаа, “Хүнсний бүтээгдэхүүний аюулгүй байдлыг хангах тухай хуулийн нэрийг “Хүнсний баталгаат байдлыг хангах тухай” гэж өөрчилж, холбогдох зүйл, заалтад өөрчлөлт оруулах, хүнсний баталгаат байдалд хяналт тавих тогтолцоог оновчтой болгох, мэргэжлийн удирдлагаар хангах, хүнсний хяналтын бодлого болон тогтолцоотой холбогдсон зохицуулалтыг төсөлд нэмж тусгасан гэв. Мөн хүнсний чиглэлийн үйл ажиллагаа эрхлэгч бүр өөрт хамаарах үйл ажиллагааны үе шат бүрд зохистой дадлыг мөрдөх, үйлдвэрлэл эрхлэхдээ бүртгэгдээгүй, хугацаа хэтэрсэн хүнсний нэмэлт хэрэглэх, эсхүл хэтрүүлэн хэрэглэх, дур мэдэн хэрэглэх, зориулалтын бусаар хэрэглэх, ургамал хамгааллын бодис, бордоо зэргийг технологийн бус аргаар хэрэглэхийг хориглож, зөрчсөн нь лабораторийн шинжилгээгээр тогтоогдвол холбогдох этгээдэд хариуцлага хүлээлгэх зохицуулалтыг тусгасан гэж байлаа. Түүчнлэн нийтийн хоол үйлдвэрлэл, үйлчилгээ хоолны цэсийн шошго, зар сурталчилгаа, нийтийн хоол үйлдвэрлэл, үйлчилгээ, тухайлбал, нийтийн бусад орчинд үйлчилдэг гуанз, хоолны газар, хоол, хөнгөн зууш, түргэн хоолны газар, хуушуурын цэгт хоол үйлдвэрлэл, үйлчилгээний холбогдох стандартыг мөрдүүлэх, хүний эрүүл мэндэд сөрөг нөлөө үзүүлэх хүнсний бүтээгдэхүүнийг татварын бодлогоор дамжуулан хязгаарлах, хүний бие махбодын хэвийн үйл ажиллагаа, өсөлт хөгжилтийг хангах, илч зарцуулалтыг нөхөх агууламжтай бүтээгдэхүүн үйлдвэрлэлийг зээлийн бодлогоор дэмжих, хэвлэл мэдээлэл байгууллагуудад хүний эрүүл мэндэд сөрөг нөлөө үзүүлэхүйц хүнсний бүтээгдэхүүнийг дэмжин сурталчлахгүй байх, энэ талаар сэрэмжлүүлэг, анхааруулга өгч байхыг үүрэг болгох зохицуулалт тусгасныг С. Лүндэг гишүүн танилцуулгадаа онцлов. Хуулийн төсөл батлагдсанаар хүнсний хяналтын бодлогыг засаж залруулж, эргэх холбоо хангагдах, дотоодын, импортын болон экспортын хүнсний хяналт тогтмолжиж, хүнсний баталгаат байдал сайжирч, хэрэглэгч нь эрүүл мэнддээ сөрөг нөлөө үзүүлэх орц, найрлагын агууламжтай бүтээгдэхүүн сонгон авахаас татгалзах, хүнсний үйлдвэрлэлд хугацаа хэтэрсэн хүнсний нэмэлт хэрэглэх, хүнсний нэмэлт хэтрүүлэн хэрэглэх, дур мэдэн хэрэглэх, зориудын бусаар хэрэглэх, пестицидийн болон антибиотикийн үлдэгдэл агуулсан түүхий эд хэрэглэх зөрчил арилна гэж төсөл санаачлагчид үзжээ. Хэлэлцэж буй асуудалтай холбогдуулан гишүүд асуулт асууж, хариулт авсны дараа санал хэлсэн. Тухайлбал, Улсын Их Хурлын гишүүн Б. Бат-Эрдэнэ, Хууль өөрөө нэг мөр байх ёстой гээд төсөлд хүнсний хяналт, зохицуулалтын асуудал эрхэлсэн төрийн захиргааны байгууллагыг бий болгох гэж тусгасан нь салбарын яаманд байгаа чиг үүрэгтэй давхардаж буйг анхааруулж байлаа. Мөн тэрбээр хуулийн ач холбогдол өндөр тул хэлэлцүүлгийн явцад ажлын хэсгийн хүрээнд зарим асуудлыг эргэн харж, нягталж, засаж сайжруулах нь зүйтэй гэсэн санал хэлэв. Ингээд Хүнсний бүтээгдэхүүний аюулгүй байдлыг хангах тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төсөл бүрээр санал хураалт явуулсан бөгөөд төслүүдийг үзэл баримтлалын хүрээнд хэлэлцэхийг хуралдаанд оролцсон гишүүдийн олонх дэмжлээ хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75686,
    "url": "https://www.parliament.mn/nn/75686/",
    "title": "БОХХААБХ:Хүнсний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийг хэлэлцэхийг дэмжив",
    "date": "2025-09-16",
    "category": "Байнгын хороо",
    "content": "Улсын Их Хурлын Байгаль орчин, хүнс, хөдөө аж ахуйн байнгын хорооны 2025 оны намрын ээлжит чуулганы өнөөдрийн хуралдаанаараа /2025.09.16/ Улсын Их Хурлын гишүүн М. Мандхай нарын есөн гишүүнээс 2025 оны 06 дугаар сарын 19-ний өдөр өргөн мэдүүлсэн Хүнсний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэхийг хэлэлцлээ. Хууль санаачлагч, Улсын Их Хурлын гишүүн М. Мандхай төслийн талаар танилцуулав. Хүнсний тухай хуулийн хэрэгжилтэд хийсэн үр дагаврын үнэлгээний тайланд хүнсний гол нэрийн бүтээгдэхүүний хангамж нь импортоос хамааралтай, хүртээмж нь газар зүйн байршлаас хамаарч харилцан адилгүй байгаа, ядуурлын түвшин буурсан ч ядууралд ойрхон байгаа хүмүүс аливаа сөрөг хямрал үүсэхэд өртөх эрсдэлтэй байгаа тул хуулийн төслийг боловсруулсан байна. Төсөлд хүнсний аюулгүй байдлыг хангах бодлого, хэрэгжилтийг нь дэмжих тогтолцоо, түүнтэй холбогдох зохицуулалт болон хоол хүнснээс гаралтай халдварт бус өвчлөл бууруулах зорилгоор “хүн, мал, амьтан, ургамал, байгаль орчны эрүүл аюулгүй байдлын харилцан шүтэлцээг хангах” зарчмыг тусгасан байна. Мөн уг хуулиар хүнсний сүлжээнээс зохицуулагдаагүй үлдсэн тээвэрлэлт, хадгалалт, хоол үйлдвэрлэл, үйлчилгээ, хүнсний худалдаа, түгээлттэй холбогдсон харилцаа, мөн сургуулийн хүүхдийн хоол үйлдвэрлэлд дотоодын үйлдвэрлэлийн хүнсний түүхий эд, хагас боловсруулсан болон бэлэн бүтээгдэхүүн бэлтгэн нийлүүлэлтийг дэмжих зохицуулалтыг тусгав. Түүнчлэн төсөлд мэргэшлийн сургалт, мэргэшлийн зэрэг олгох, хүнсний чиглэлийн эрдэм шинжилгээ судалгааны ажлыг дэмжиж, хүнсний зөв зохистой хэрэглээг төлөвшүүлэх, соён гэгээрүүлэх, сургалт сурталчилгаа хийхэд эрдэм шинжилгээний байгууллагын оролцоог чухалчилж, эрдэм шинжилгээний байгууллага, түүний чиг үүрэгтэй холбогдсон зохицуулалтуудыг тусгасан талаар танилцуулгад дурдсан байлаа. Хуулийн төсөл батлагдсанаар хүнсний аюулгүй байдлыг хангах тогтолцоо иж бүрэн цогц байдлаар хэрэгжиж, хүнсний баталгаат байдал сайжрах төдийгүй хүнсний экспортын чанар сайжирч, олон улсын зах зээлд өрсөлдөх чадвар нэмэгдэнэ. Түүнчлэн хяналтын тогтолцоог оновчтой болгосноор хүнсний сүлжээнд бүхэлд нь буюу хөдөө аж ахуйн анхан шатны үйлдвэрлэл, хүнсний үйлдвэр, тээвэр логистик, гадаад, дотоодын хүнсний худалдаа, хоол үйлдвэрлэл, үйлчилгээ, түгээлт, хэрэглэгчийн хүнсний хэрэглээнд тавих хяналт сайжирна гэж төсөл санаачлагчид үзжээ. Хуулийн төсөлтэй холбогдуулан гишүүд асуулт асууж, үг хэлж, байр сууриа илэрхийлсэн. Тухайлбал, Улсын Их Хурлын гишүүн П. Батчимэг, Хүнсний тухай хууль батлагдсанаас хойш хэрэгжилт 32.5 хувьтай байгаа гэсэн бол энэ удаагийн нэмэлт, өөрчлөлтийн төсөл батлагдвал хуулийн хэрэгжилт хэдэн хувьд хүрэх талаар, Монгол Улсад хүнсний аюулгүй байдал хангагдахгүй байх нөхцөл шалтгааныг хүнсний салбарт үйл ажиллагаа явуулж байгаа аж ахуйн нэгжүүд зохистой дадлын стандартыг нэвтрүүлээгүй хэмээн дүгнэсэн нь зөв эсэх, хуулийн нэрийг хүнсний баталгаат байдлыг хангах тухай хэмээн өөрчлөлт оруулснаараа ямар бодитой үр дүнд хүрэхийг тодруулж байлаа. Харин Улсын Их Хурлын гишүүн З. Мэндсайхан, Улаанбаатар хотод нийлүүлж байгаа малын мах малчны гар дээрээс дундын зуучлагчийн гараар дамжин зах, худалдааны төвүүдээр борлуулагдаж, хүнс үйлдвэрлэл рүү нийлүүлэгдэж, улмаар хүн ам хүнсэндээ шууд хэрэглэж байна. Хуулийн зохицуулалтаар чанарын удирдлагын тогтолцоотой болох нь гэж ойлгох нь зөв эсэх, нөгөө талаар чанарын удирдлагын тогтолцоог хэрэгжүүлж байна гээд зөвшөөрлийн тоо, хэмжээ нэмэгдээд жирийн иргэн хоол, хүнсний үйлдвэрлэл эрхлэхэд хүндрэлтэй болох талтайг хууль санаачлагчид хэрхэн харж буйг лавлаж байлаа. Мөн Улсын Их Хурлын гишүүн Б. Уянга, хуулийн төсөлд сургууль, цэцэрлэгийн хоол үйлдвэрлэл, үйлчилгээний асуудлыг нь Боловсролын яам, хүнсний түүхий эд, бүтээгдэхүүн, ханган нийлүүлэлтийг Хүнс, хөдөө аж ахуй, хөнгөн үйлдвэрийн яам эсвэл аймаг, нийслэлийн удирдлагууд хариуцахаар төсөлд тусгасан байна. Хоол хүнс, түүхий эдийн чанар бүгдийг нь салбарын яам хариуцах боломжтой талаар ажлын хэсгийн байр суурийг лавласан бол Улсын Их Хурлын гишүүн А. Ундраа ерөнхий боловсролын сургуулийн бага ангийн хүүхдүүдийн хоол үйлдвэрлэлийн төсвийг төрөөс хариуцаж байгаа. Цаашдаа дунд, ахлах ангийн хүүхдүүдэд халуун хоол өгөх асуудлыг хэрэгжүүлэх төсвийг шийдлээ гэхэд, хүний нөөц, хоол үйлдвэрлэлээ хариуцан хянах мэргэжилтнүүд бий эсэхийг тодруулж байлаа. Хуралдаан Хүнсний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийг үзэл баримтлалын хүрээнд хэлэлцэх, эсэхийн санал хураалтаар үргэлжилсэн бөгөөд хуралдаанд оролцсон гишүүдийн олонх төслүүдийг хэлэлцэхийг дэмжсэн. Байнгын хорооны хуралдаан Хүнсний бүтээгдэхүүний аюулгүй байдлыг хангах тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүдийн хэлэлцэх эсэхийн хэлэлцүүлгээр үргэлжилж байна хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75684,
    "url": "https://www.parliament.mn/nn/75684/",
    "title": "БОХХААБХ: Хөдөө аж ахуйн тухай хуулийн төсөл болон хамт өргөн мэдүүлсэн хуулийн төслүүдийг хэлэлцэхийг дэмжлээ",
    "date": "2025-09-16",
    "category": "Байнгын хороо",
    "content": "Улсын Их Хурлын Байгаль орчин, хүнс, хөдөө аж ахуйн байнгын хорооны 2025 оны намрын ээлжит чуулганы эхний хуралдаанаараа /2025.09.16/ гурван асуудал хэлэлцэн шийдвэрлэв. Хуралдааны эхэнд Байнгын хорооны дарга Б. Бейсен хэлэлцэх асуудал танилцуулсны дараа Улсын Их Хурлын гишүүн М. Мандхай нарын есөн гишүүнээс 2025 оны 06 дугаар сарын 19-ний өдөр өргөн мэдүүлсэн Хөдөө аж ахуйн тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэхийг хэлэлцсэн. Улсын Их Хурлын гишүүн М. Мандхай хууль санаачлагчийн илтгэлийг танилцуулав. Хуулийн төсөл нь 6 бүлэг, 22 зүйлтэй бөгөөд төрөөс хөдөө аж ахуйг хөгжүүлэх бодлогын суурь зарчмыг тодорхойлох, хөдөө аж ахуйн үйлдвэрлэлийн төрөлжилт, өртгийн сүлжээний нэгдмэл, цогц байдлыг хангах, тогтвортой хөгжлийг дэмжихтэй холбогдсон харилцааг зохицуулахад чиглэсэн талаар танилцуулгад дурджээ. Мөн төсөлд хөдөө аж ахуйн үйлдвэрлэлд чанараас хамаарсан үнийн тогтолцоог бүрдүүлэх, эрсдэлээс урьдчилан сэргийлэх, хүний нөөцийн бодлого, судалгаа хөгжүүлэлтийг төлөвшүүлэх, хөдөө аж ахуйн үйлдвэрлэл эрхлэгчид, хөрөнгө оруулагчдыг дэмжих хэлбэр, чиглэл, шалгуурыг тогтоох, бүртгэл, хяналтын нэгдсэн сүлжээ бий болгох зэрэг зарчмын шинжтэй зохицуулалтыг тусгасан байна. Хөдөө аж ахуйн үйлдвэрлэлийн ангилал, төрөлжилт, түүхий эд, бүтээгдэхүүний бэлтгэн нийлүүлэлтийн өртгийн сүлжээг хөгжүүлэх харилцааг тодорхой болгохын зэрэгцээ эл салбарын хүний нөөцийг бэлтгэх, чадавхжуулах, хөдөө аж ахуйн үйлдвэрлэлийг эрсдэлээс урьдчилан сэргийлэх, нөлөөллийн үнэлгээ хийхтэй холбоотой зохицуулалтыг төсөлд тусгажээ. Түүнчлэн хөдөө аж ахуйн үйлдвэрлэлд холбогдох зохистой дадал, стандарт, техникийн зохицуулалтыг мөрдөх, шаардлагыг хангуулах, чанартай уялдсан үнийн тогтолцоог хөгжүүлэхэд чиглэсэн идэвхжүүлэлтийг төрийн дэмжлэг олгох нөхцөлтэй уялдуулах, үйлдвэрлэлийн эрэлт, нийлүүлэлт, нөөц ашиглалт, бүтээмжийн дүн шинжилгээ хийх, түүнд суурилан тогтвортой хөгжүүлэх зорилтот хөтөлбөрийг баталж хэрэгжүүлэх, тус салбарын бодлого, зохицуулалттай гадаад болон, олон улсын байгууллагын санхүүжилттэй төслийн зорилго, үйл ажиллагаа уялдуулах, нэгдмэл байдлыг хангах нөхцөлийг бүрдүүлэх, төрийн удирдлагын тогтолцооны цар хүрээг тогтоож, бүртгэл, хяналтын нэгдсэн цахим систем бий болгох харилцааг хуульчлан тусгасан талаар танилцуулгад дурдсан байлаа. Уг хуулийн төсөл батлагдсанаар хөдөө аж ахуйн үйлдвэрлэл эрхлэгчдэд үзүүлэх төрийн дэмжлэгийн чиглэл, шалгуур тодорхой болж, улмаар хөдөө аж ахуйд хөрөнгө оруулах сонирхлыг нэмэгдүүлж, салбарын эдийн засгийн өсөлт, экспортыг дэмжих, хөдөө аж ахуйн өртгийн сүлжээнд төр, хувийн хэвшил, иргэний нийгэм, мэргэжлийн байгууллага, холбоодын хамтын ажиллагаа бэхжих үр дүн гарна гэж төсөл санаачлагчид үзжээ. Хуулийн төсөлтэй холбогдуулан асуулт асууж, үг хэлсэн гишүүдийн олонх анхдагч хуулийн эл төслийг цагаа олсон хэмээн дэмжиж байлаа. Тухайлбал, Улсын Их Хурлын гишүүн Ц. Туваан Үндсэн хууль гэдэг шиг хөдөө аж ахуйн салбарт ийм малгай, суурь хууль байхгүй байсан тул анхдагч хуулийн төслийг боловсруулан хэлэлцүүлэх нь тун чухал гэдгийг тэмдэглээд мал аж ахуй, хөдөө аж ахуй, газар тариалангийн салбарын нарийн мэргэжлийн хүний нөөцийг бэлтгэх, чадавхжуулах асуудлыг хуулийн төсөлд хэрхэн тусгасан талаар тодруулсан. Мөн Улсын Их Хурлын гишүүн Б. Бат-Эрдэнэ тогтвортой хөдөө аж ахуйтай холбоотой асуудлыг хөндөхөөс аргагүй цаг үед тулаад байна гээд салбарын бодлогын тогтворгүй байдлаас ямар хор хохирол учирч байгаа талаар, ирээдүйд үүсэх эрсдэлийг бид тооцож байх ёстой. Төсөлд тогтвортой хөдөө аж ахуйг хөгжүүлэх зорилготой улсын хэмжээнд дунд хугацааны хөгжлийн зорилтот хөтөлбөртэй байхаар зохицуулсан нь том давуу талыг бий болгож байна гэж байлаа. Ингээд Хөдөө аж ахуйн тухай хуулийн төсөл болон хамт өргөн мэдүүлсэн хуулийн төслүүдийг үзэл баримтлалын хүрээнд хэлэлцэхийг хуралдаанд оролцсон гишүүдийн олонх дэмжив. Хуралдаан Улсын Их Хурлын гишүүн М. Мандхай нарын 9 гишүүнээс 2025 оны 06 дугаар сарын 19-ний өдөр өргөн мэдүүлсэн Хүнсний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэхийн хэлэлцүүлгээр үргэлжилж байна хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75683-1",
    "url": "https://www.parliament.mn/nn/75683/",
    "title": "ТБХ:Улсын Их Хурлын тогтоолуудын хэрэгжилтийн талаарх мэдээллүүдийг сонслоо",
    "date": "2025-09-16",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төсвийн байнгын хорооны 2025 оны намрын ээлжит чуулганы өнөөдрийн хуралдаан /2025.09.16/ “Монгол Улсын 2025 оны төсвийн тухай хууль баталсантай холбогдуулан авах зарим арга хэмжээний тухай” Улсын Их Хурлын 2024 оны 54 дүгээр тогтоолын хэрэгжилтийн талаарх Сангийн сайдын мэдээллээр үргэлжилсэн. Б. Жавхлан сайд мэдээлэлдээ, Төсвийн сахилга бат, хариуцлагыг сайжруулах, чиг үүргийн давхардлыг арилгах, ажлын ачааллыг нягтруулах, бүтээмжийг дээшлүүлэх зорилгоор 2025 оны төсвийн тодотголоор Монгол Улсын хөгжлийн 2026 оны төлөвлөгөөнд заасны дагуу багш, эмчээс бусад төрийн албан хаагчийн орон тоог есөн хувиар бууруулах бодлогын арга хэмжээг авч хэрэгжүүлсэн. Монгол Улсын 2026 оны төсвийн төсөлд орон тооны хязгаарыг 2025 оны түвшинд хадгалах бодлогыг баримталж байна. Мөн 2025 оны төсвийн тодотголоор яам, агентлагийн 135 удирдах албан тушаалтны орон тоог бууруулсан ба 2026 оны төсвийн төсөлд эдгээр орон тоотой холбоотой зардлыг хэмнэхээр тооцсон. Энэхүү бодлогын арга хэмжээ нь төсвийн зардлыг хэмнэх, чиг үүргийн давхардлыг арилгах, байгууллагуудын бүтээмжийг нэмэгдүүлэхэд чиглэж байгааг дурдав. Засгийн газрын тусгай сангуудын үр нөлөө, зориулалт, зохицуулалттай холбоотой арга хэмжээний хүрээнд, нийт 27 тусгай сангийн одоогийн нөхцөл байдалд судалгаа хийж, улсын төсвөөс бүрэн санхүүждэг, эргэлтийн бус шинж чанартай 6 тусгай санд 2026 онд төсөв тусгалгүй төсвийн төслийг өргөн мэдүүлээд байна гэлээ. Гадаад зээлийн хөрөнгөөр хэрэгжих төслүүдийн үр ашгийн эрэмбэ, зохицуулалтын хүрээнд, төслүүдийг УИХ-аас баталсан 2025 оны гадаад зээлийн ашиглалт болох 1.5 их наяд төгрөгт багтаан санхүүжүүлэх зорилгоор 29 төслийн 97 ажлыг хэсэгчлэн болон бүрэн хойшлуулах арга хэмжээг авч, Засгийн газрын үйл ажиллагааны хөтөлбөрт туссан МЕГА төслүүд, гэр хорооллын дэд бүтэц, авто зам барих бүтээн байгуулалтын төслүүдийн ашиглалтыг 173.8 тэрбум төгрөгөөр нэмэгдүүлэх зохицуулалтыг хийсэн. Төрийн хэмнэлт, бүтээмжийг сайжруулах, гадаад зээл, тусламжийн хөрөнгийн зарцуулалтын үр ашгийг нэмэгдүүлэх хүрээнд Засгийн газар 2025 оны 24 дүгээр тогтоолоор төсөл хэрэгжүүлэх нэгжүүдийг нэгтгэх шийдвэр гаргасан. Нэгдсэн төсөл хэрэгжүүлэх нэгжийн зохион байгуулалтад шилжсэнээр удирдлагын болон урсгал зардал 40 гаруй хувиар буурахаар байна. Гадаад зээл, тусламжийн төслүүдийн хяналт-шинжилгээ, үнэлгээг сайжруулах зорилгоор төсөл, арга хэмжээний явцыг үнэлэх, эрэмбэлэх аргачлалыг боловсруулсан бөгөөд уг шалгуур үзүүлэлтээр хяналт-шинжилгээ, үнэлгээ хийх, тайлагнах зохицуулалтыг холбогдох журамд тусгахаар ажиллаж байна. Түүнчлэн, Төсвийн хөрөнгө оруулалтын удирдлагын цахим системд гадаад зээл, тусламжийн болон бусад эх үүсвэрийг нэгтгэх, их өгөгдөл, хиймэл оюун ухаанд суурилсан, шийдвэр гаргалтад дэмжлэг үзүүлэх дэд системийг бүх салбарт үе шаттайгаар нэвтрүүлэх, хөрөнгө оруулалтын их өгөгдөлд суурилсан мэдээллийн сан үүсгэж, уялдаа холбоотой, үр ашигтай хөрөнгө оруулалтын нэгдсэн платформ хөгжүүлэх ажлууд хийж буйг Б. Жавхлан сайд мэдээлэлдээ тэмдэглэв. Мөн шинээр авах гадаад зээлийн чиглэл, гадаад зээлийг эдийн засгийн өсөлтөд түлхүү чиглүүлэх бодлогын хүрээнд, Улсын Их Хурлын тогтоол батлагдсанаас хойш \"Газрын тос боловсруулах үйлдвэр байгуулах төсөл” -ийн нэмэлт санхүүжилт болон “Эрчим хүч-3” төслүүдийн зээлийн хэлэлцээрүүдийг байгуулаад байгааг Сангийн сайд тодотгоод цаашид \"Зүрх судасны үндэсний төв байгуулах төсөл\", АХБ-ны \"Санхүүжилтийн ерөнхий хөтөлбөр\"-т багтсан боловсрол, эрүүл мэнд, онцгой байдлын салбарын төслүүд болон \"Эрчим хүч-4\" буюу Мандалговь Арвайхээр чиглэлийн цахилгаан дамжуулах шугам барих төсөл зэрэг эдийн засгийн өсөлтийг дэмжсэн, бүсчилсэн хөгжлийн бодлоготой уялдсан, томоохон дэд бүтцийн төслүүдийн зээлийн хэлэлцээрийг байгуулахаар ажиллаж байна гэж байлаа. Мэдээлэлтэй холбогдуулан гишүүд асуулт асууж, үг хэлж, байр сууриа илэрхийллээ. “Засгийн газарт чиглэл өгөх тухай” Улсын Их Хурлын 52 дугаар тогтоолын хэрэгжилтийн талаарх мэдээлэл сонсов Хуралдааны төгсгөлд “Засгийн газарт чиглэл өгөх тухай” Улсын Их Хурлын 2024 оны 52 дугаар тогтоолын хэрэгжилтийн талаар Эдийн засаг, хөгжлийн яам болон Сангийн яамны холбогдох мэдээллийг сонсов. Сангийн сайд Б. Жавхлан тогтоолын хэрэгжилтийн талаар танилцуулсан. Тухайлбал, Ашигт малтмалын улсын бүртгэлийн мэдээллийн нэгдсэн цахим сан бүрдүүлж, харилцан мэдээлэл солилцох ажиллагааг сайжруулах арга хэмжээний хүрээнд, ашигт малтмалын тусгай зөвшөөрөл, техник эдийн засгийн үндэслэл, төлөвлөгөө, гүйцэтгэл зэрэг мэдээллийг багтаасан улсын нэгдсэн бүртгэлийн цахим сан бүрдүүлж, Татварын ерөнхий газар болон Ашигт малтмал, газрын тосны газар мэдээлэл солилцох гэрээг байгуулсан гэж байлаа. Мөн НӨАТ суутган төлөгчөөр бүртгэх босгыг нэмэгдүүлэх асуудлыг судалж, хууль өргөн мэдүүлэх арга хэмжээний хүрээнд, Засгийн газрын 2024-2028 оны үйл ажиллагааны хөтөлбөрт туссан татварын шинэчлэлийг татвар төлөгч, эрдэмтэн судлаач, худалдааны танхим, төрийн бус байгууллага, мэргэжлийн холбоодыг оролцуулан улс орон даяар өргөн хүрээтэй хэлэлцүүлж, санал аван, татвар төлөгчдөөс ирүүлсэн саналуудыг нарийвчлан судлан үзсэний үр дүнд татварын шинэчлэлийн үзэл баримтлал, хуулийн төслүүдийг урьдчилсан байдлаар боловсруулаад байгааг дурдсан. Мэдээлэлд, улсын төсвийн хөрөнгөөр өмнөх онуудад ажил нь эхэлсэн боловч төсөвт өртөг нь нэмэгдэж байгаа барилга байгууламжийн төсөвт магадлал хийх, аудитын дүгнэлт гаргуулах арга хэмжээний хувьд төсвийн ерөнхийлөн захирагчдаас 2025 онд улсын төсвийн хөрөнгө оруулалтаар хэрэгжүүлж буй 315 төсөл, арга хэмжээний төсөвт өртгийг нэмэгдүүлэх саналыг ирүүлсэн. Эдгээр төслүүдийн хувьд тарифт цалин, материалын үнийн өсөлт, анх төлөвлөсөн зураг төсвийн алдаатай байдал, захиалагч, гүйцэтгэгчийн буруутай үйл ажиллагаанаас үүдэлтэйгээр төсөвт өртөг нэмэгдэж байгааг онцолж байлаа. Төрийн банк болон санхүүгийн чиглэлээр үйл ажиллагаа явуулдаг төрийн өмчит хуулийн этгээдийн үйл ажиллагааг олон улсын жишигт нийцсэн ногоон хөгжлийг дэмжих чиглэлд шилжүүлэх арга хэмжээний хүрээнд, Төрийн банк нь ногоон санхүүгийн бүтээгдэхүүний төрөл, хүртээмжийг нэмэгдүүлэх хүрээнд малчны ногоон зээл, ногоон бэлтгэн нийлүүлэгчийн зээл, бизнесийн ногоон зээл, Ногоон орон сууцны зээл, ногоон даатгал зэрэг нийт 8 бүтээгдэхүүн үйлчилгээг зах зээлд шинээр нэвтрүүлээд байна. Үүний үр дүнд Тогтвортой хөгжилд чиглэсэн зээлийн багц 2025 оны 08 дугаар сарын 31-ний өдрийн байдлаар 250 гаруй тэрбум төгрөгт хүрч өмнө жилтэй харьцуулахад 47 хувиар нэмэгдсэн бөгөөд үүнээс ногоон зээлийн багц 96 тэрбум төгрөгт хүрч 98 хувиар өссөн үзүүлэлттэй байна. Үүнтэй холбогдуулан, ногоон бүтээгдэхүүн, үйлчилгээний зах зээлийн идэвхжилийг дэмжих, санхүүжилтийг нэмэгдүүлэх зорилгоор 2024 оны 12 дугаар сард дотоодын зах зээлд 10.0 тэрбум төгрөгийн ногоон бондыг хаалттай хүрээнд гаргасан бол, ойрын хугацаанд 50.0 сая ам. долларын нэрлэсэн дүнтэй ногоон бондыг олон улсын зах зээлд гаргахаар ажиллаж байна гэв."
  },
  {
    "id": "75683-2",
    "url": "https://www.parliament.mn/nn/75683/",
    "title": "ТБХ:Улсын Их Хурлын тогтоолуудын хэрэгжилтийн талаарх мэдээллүүдийг сонслоо",
    "date": "2025-09-16",
    "category": "Байнгын хороо",
    "part": 2,
    "totalParts": 2,
    "content": "Дотоодын ногоон бондын зах зээлийг дэмжих, ногоон санхүүжилтийг нэмэгдүүлэх хүрээнд “Монголын хөрөнгийн бирж” ХК-ийн Үнэт цаасны бүртгэлийн журам, “Үнэт цаасны төвлөрсөн хадгаламжийн төв” ХК-ийн Үнэт цаасны хадгаламжийн журамд тус тус өөрчлөлт оруулах замаар ногоон бондын бүртгэлийн болон хадгаламжийн хураамжийг 50 хүртэл хувиар бууруулахаар ажиллаж байна. Засгийн газрын хүүгийн хөнгөлөлттэй зээлийн хөтөлбөрүүдийг уур амьсгалын өөрчлөлтийг даван туулах, байгаль орчинд ээлтэй ногоон эдийн засгийг хөгжүүлэх зорилтод нийцүүлэн “Цагаан алт”, “Атар-4” аян үндэсний хөтөлбөрүүдийн санхүүжилтийн гэрээнд ногоон зээлийн зохицуулалтыг тусгасан. Улмаар тус 2 хөтөлбөрүүдийн хүрээнд банкны ногоон зээлийн шаардлагыг хангасан зээлдэгчийн төлөх хүүгийн хэмжээг 1-2 хувиар бууруулсан. Мөн цаашид “Шинэ хоршоо-Чинээлэг малчин” хөтөлбөрийн санхүүжилтийн гэрээнд өөрчлөлт оруулах замаар ногоон зээлийн хүртээмжийг нэмэгдүүлэхээр ажиллаж байна. \"Цагаан алт\" хөтөлбөрийн хүрээнд ногоон зээлийн эх үүсвэрээр 2024 оны 12 дугаар сарын 23-ны өдрөөс хойш 8 сарын хугацаанд 42 зээлдэгчид 248.0 тэрбум төгрөг, “Атар-4” хөтөлбөрийн хүрээнд 2025 оны 02 дугаар сарын 25-ны өдрөөс хойш 6 сарын хугацаанд 29 зээлдэгчид 45.9 тэрбум төгрөгийн ногоон зээл олгоод байгааг Сангийн сайд мэдээлэлдээ тодотгосон. Бусдаар гүйцэтгүүлэх зардлын ангиллыг нарийвчлан шинэчлэх арга хэмжээний хүрээнд, Засгийн газрын санхүүгийн статистик гаргах аргачлал, загварт нийцүүлэх зорилгын хүрээнд Санхүүгийн мэдээллийн төвтэй хамтран дата өгөгдөлд анализ, судалгааг хийснийг дурдаад судалгааны үр дүнд үндэслэн 7 шинэ эдийн засгийн ангилал үүсгэж, “бусдаар гүйцэтгүүлэх ажил, үйлчилгээний төлбөр, хураамж” зардлаас холбогдох зардлыг шилжүүлсэн. Ингэхдээ эрдэм шинжилгээ, судалгааны ажлын зардлыг “судалгаа, хөгжүүлэлт”, байр ашиглалтын үйлчилгээ болон харуул хамгаалалтын зардлыг “хөрөнгийн ашиглалтын менежмент”, улс орноо гадаадад сурталчлах зардлыг “мэдээлэл, сурталчилгааны зардал”, төрийн зарим чиг үүргийг төрийн бус байгууллагаар гүйцэтгүүлэх зардлыг “хувийн хэвшлээр гүйцэтгүүлэх үйлчилгээ”, хот тохижилттой холбоотой зардлыг “тохижилт, үйлчилгээ” эдийн засгийн ангилалд тус тус шилжүүлсэн хэмээн мэдээлэлд дурдсан байлаа. Төсвийн тэнцэлд сөргөөр нөлөөлж буй хууль тогтоомжийг судалж, танилцуулах арга хэмжээний хүрээнд, төсвийн зардлыг шууд нэмэгдүүлж, төсвийн тэнцэлд сөргөөр нөлөөлж байгаа хүчин төгөлдөр үйлчилж буй хууль тогтоомжуудыг нэгтгэн судалж, УИХ-ын холбогдох ажлын хэсэг болон түүний дэд ажлын хэсэгт 2025 оны 3 дугаар сарын 26, 27-ны өдрүүд, 4 дүгээр сарын 28-ны өдөр, мөн Төрийн хэмнэлт, бүтээмжийн үндэсний зөвлөлд танилцуулсан байна. Төсвөөс олгож байгаа бүх төрлийн татаас, урамшууллын эдийн засагт үзүүлж буй нөлөөллийн судалгааны хүрээнд, тоон мэдээллийн баазыг бүрдүүлж, олон улсад түгээмэл ашиглагддаг загвар аргачлалд үндэслэн татаас, урамшууллын зардлын үржүүлэгчийн нөлөөг үнэлсэн. Мөн Хүнс, хөдөө аж ахуй, хөнгөн үйлдвэрийн яамнаас шаардлагатай зарим тоон мэдээллийг цуглуулж ХАА-н салбарын голлох татаас урамшууллын нийгэм, эдийн засагт үзүүлэх нөлөөллийг тооцоолоод байна гэв. Хууль тогтоомжид зааснаас бусад яамдын чиг үүрэгтэй давхацсан зөвлөл, хороо, комисс, төвүүдийг татан буулгаж, чиг үүргийг холбогдох яамдад шилжүүлэх арга хэмжээний хүрээнд, “Засгийн газрын үндэсний хороо, комисс, үндэсний зөвлөлийн бүрэлдэхүүнийг шинэчлэн батлах тухай” Засгийн газрын 2024 оны 8 дугаар сарын 7-ны өдрийн 21 дүгээр тогтоолын хавсралтаар баталсан 46 үндэсний хороо, комисс, үндэсний зөвлөлд дүн шинжилгээ хийж, зарим үндэсний хороо, комисс, үндэсний зөвлөлийг татан буулгахаар Засгийн газрын тогтоолын төслийг боловсруулсан. Тогтоолын төсөлд Засгийн газрын гишүүдээс санал авч нэгтгэн эрхлэх асуудлын дагуу Монгол Улсын сайд, Засгийн газрын Хэрэг эрхлэх газрын даргад хүргүүлсэн. Улмаар Засгийн газрын 2025 оны 7 дугаар сарын 9-ний өдрийн 22 дугаар тогтоолоор нийт 29 үндэсний хороо, зөвлөл, комиссыг татан буулгахаар шийдвэрлэсэн гэж байлаа. Дараа нь Сангийн сайд Б. Жавхлан Эдийн засаг, хөгжлийн яамны мэдээллийг танилцуулсан. Мэдээллийн эхэнд тогтоолын хүрээнд үр дүн гарсан ажлуудын талаар товч мэдээлэв. Тухайлбал, Ашигт малтмал болон татварын мэдээллийн сангийн уялдаа холбоо бүрэн хангагдаж, холбогдох мэдээллийг цахим хэлбэрээр харилцан солилцох боломжтой болсон нь төрийн байгуулагуудын ил тод байдлыг сайжруулахад чухал алхам болсон. Төрийн өмчит компаниудын бүтцийн өөрчлөлтийг эхлүүлж, “Эрчист Монгол” ХХК болон эрчим хүчний салбарын зарим компанийг нэгтгэсэн нь төрийн өмчит комданиудын үр ашгийг нэмэгдүүлэхэд чиглэсэн чухал арга хэмжээ болсон. Мөн шилэн дансны хууль хэрэгжих хүрээг өргөтгөж, ил тод байдлыг хангах цахим системийг бүрдүүлсэн бөгөөд Төрийн болон орон нутгийн өмчийн тухай хуулийн шинэчилсэн найруулгын төслийг боловсруулан УИХ-д өргөн мэдүүлсэн нь шинэчлэлийг хэрэгжүүлэх эрх зүйн шинэчлэлийг тавихад чухал алхам болно гэж үзэж байна гэсэн байлаа. Төрийн банк болон хөрөнгийн биржийн түвшинд ногоон санхүүжилт, ESG-ийн олон улсын стандартыг нэвтрүүлж эхэлсэн нь тогтвортой хөгжилд чиглэсэн алхам болсон. Төсвийн зарцуулалтын ангиллыг шинэчилж, үр ашиг, шаардлагад суурилсан төсөв боловсруулах тогтолцоог бий болгосон нь тогтоолын хэрэгжилтийн чухал үр дүн юм. Засгийн газар бүх шатанд төсвийн хэмнэлтийн горимыг сахин, үр ашиггүй зардлыг танах, төрийн чиг үүргийн давхардлыг арилгаж, орон тоог үе шаттай цөөлөх зорилтын хүрээнд Засгийн газрын 2025 оны 07 дугаар сарын 09-ний өдрийн 22 дугаар тогтоолоор 29 үндэсний хороо, зөвлөлийг татан буулгалаа. Ингэснээр жил бүр 41.6 тэрбум төгрөг хэмнэгдэх тооцоо гарсан болно. Татан буулгасан хороо, зөвлөлийн чиг үүргийг төрийн холбогдох байгууллагууд хуульд заасны дагуу хэрэгжүүлэх боломжтой болно гэдгийг мэдээлэлд дурдсан байлаа. Үргэлжлүүлэн тогтоолын хүрээнд үр дүн хүлээгдэж байгаа заалтуудын талаар танилцуулсан. Тодруулбал, Нэмэгдсэн өртгийн албан татварын босго хэмжээг нэмэгдүүлэх хуулийн төслийг боловсруулсан боловч 2025 оны 11 дүгээр сард өргөн мэдүүлэхээр төлөвлөсөн тул хэрэгжүүлэх хугацаа болоогүй байна. Төрийн өмчийг хувьчлах үндсэн чиглэлийн төслийг Засгийн газрын түвшинд боловсруулсан бөгөөд хараахан УИХ-д танилцуулаагүй байгаа нь бас нэгэн хүлээгдэж буй ажил юм. Мөн төрийн өмчит компанийн засаглалын үнэлгээ болон олон улсын байгууллагуудын зөвлөмжүүдийг хэрэгжүүлэх ажил үргэлжилж байгаа ч эцсийн дүн гараагүй байна. Харин төсвийн хөрөнгөөр хэрэгжсэн зарим барилга байгууламжийн өртөг нэмэгдсэнтэй холбоотой аудитын дүгнэлтийг хугацаанд нь УИХ-д танилцуулаагүй нь хэрэгжээгүй гэж дүгнэгдэх гол шалтгаан болж байна хэмээн мэдээлэлд дурдсан байлаа. Тогтоолоор өгөгдсөн 19 заалтын хэрэгжилтийн явц дунджаар 87.5 хувьтай байна гэдгийг Сангийн сайд танилцуулсан. Мэдээлэлтэй холбогдуулан Улсын Их Хурлын гишүүд асуулт асууж, үг хэлж, байр сууриа илэрхийлснээр хуралдаан өндөрлөв хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75682-1",
    "url": "https://www.parliament.mn/nn/75682/",
    "title": "ТБХ: Монгол Улсын Ерөнхийлөгчийн хоригийг хүлээн авахыг дэмжлээ",
    "date": "2025-09-16",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төсвийн байнгын хорооны 2025 оны намрын ээлжит чуулганы эхний хуралдаан өнөөдөр (2025.09.16) 13 цаг 52 минутад 58.6 хувийн ирцтэй эхэлж, дөрвөн асуудал хэлэлцэн шийдвэрлэв. Хуралдааны эхэнд тус Байнгын хорооны дарга Х. Ганхуяг хэлэлцэх асуудлын дарааллыг танилцууллаа. Уг асуудалтай холбогдуулан асуулт асууж, үг хэлэх гишүүн байсангүй тул хуралдаан “Алт-3” аяныг хэрэгжүүлэх зарим арга хэмжээний тухай” Улсын Их Хурлын 2025 оны 85 дугаар тогтоолд Монгол Улсын Ерөнхийлөгчөөс хэсэгчлэн тавьсан хоригийн талаар хэлэлцүүлсэн юм. Хоригийн талаар Монгол Улсын Ерөнхийлөгчийн Тамгын газрын дарга А.Үйлстөгөлдөр танилцууллаа. Тэрбээр, Монгол Улс тусгай хамгаалалтад авсан газар нутгийг нэмэгдүүлж, байгаль орчноо хамгаалах бодлогыг баримтлах ёстой. Монгол Улсын Их Хурлын 2025 оны 85 дугаар тогтоолын 5 дугаар заалтад алтны үндсэн ордуудыг эдийн засгийн эргэлтэд оруулах зорилгоор Монгол Улсын Их Хурлын 2020 оны 46, 47 дугаар тогтоолуудад өөрчлөлт оруулах төслийг боловсруулж, Улсын Их Хуралд яаралтай өргөн мэдүүлэхээр тусгасан. Энэхүү яаралтай өргөн мэдүүлж, өөрчлөлт оруулахаар дурдсан Монгол Улсын Их Хурлын 2020 оны 46 болон 47 дугаар тогтоолд зарим газар нутгийг улсын тусгай хамгаалалтад авч, тусгай хамгаалалттай газар нутгийн хэмжээг нэмэгдүүлсэн байна. Үндэсний баялгийн сангийн хуримтлалыг нэмэгдүүлэх бодлого тууштай хэрэгжих нь зүйтэй боловч энэ хүрээнд алтны үндсэн ордуудыг эдийн засгийн эргэлтэд оруулах зорилгоор улсын тусгай хамгаалалтад авсан газар нутаг, түүний хилийн заагийг өөрчилж, тусгай хамгаалалттай газар нутгийн хэмжээг багасгах хууль зүйн нөхцөл боломжийг бүрдүүлсэн байгааг онцлон тэмдэглэв. Түүнчлэн Монгол Улсын үндэсний аюулгүй байдлын үзэл баримтлалд заасны дагуу экологийн аюулгүй байдлыг хангах, түүний тэнцвэрийг хадгалах, байгаль орчин, ой, усны сан бүхий газрыг хамгаалах, цөлжилттэй тэмцэх нь үндэсний аюулгүй байдлын нэгэн бүрэлдэхүүн хэсэг бөгөөд нэн ховор, ховор болон эко системд онцгой үүрэгтэй амьтан, ургамал бүхий газар нутгийг улсын тусгай хамгаалалтад авч тэдгээрийн амьдрах орчныг тэтгэхэд биотехникийн аргыг түлхүү хэрэглэхээр тусгасан байдаг. Иймд байгаль орчны талаарх төрийн бодлого цаашид өнөөгийн улсын тусгай хамгаалалтад авсан газар нутгийн хэмжээг нэмэгдүүлэх зарчмыг тууштай баримтлах нь зүйтэй гэсэн юм. Мөн Монгол Улсын Үндсэн хуулийн зарчимд тогтоолыг нийцүүлэх нь зүйтэй гээд Монгол Улсын Үндсэн хуулийн Гучин гуравдугаар зүйлийн 1 дэх хэсгийн 1-д УИХ-ын баталсан хууль бусад шийдвэрт бүхэлд нь буюу зарим хэсэгт нь хориг тавих, Монгол Улсын Ерөнхийлөгчийн тухай хуулийн 12 дугаар зүйлийн 8 дахь хэсэгт УИХ-ын баталсан хууль бусад шийдвэрт Үндсэн хуулийн Гучин гуравдугаар зүйлийн 1 дэх хэсгийн 1-д зааснаар бүхэлд нь буюу зарим хэсэгт нь хориг тавина хэмээн тус тус Монгол Улсын Ерөнхийлөгчийн үндсэн бүрэн эрхэд заасан байдаг. Монгол Улсын Их Хурлын чуулганы хуралдааны дэгийн тухай хуулийн 46 дугаар зүйлийн 46.5 дахь хэсэгт энэ хуулийн 46.4-д заасны дагуу илгээсэн хуулийг Монгол Улсын Ерөнхийлөгчийн Тамгын газар хүлээж авсан өдрөөс хойш ажлын 5 өдөрт багтаан Монгол Улсын Ерөнхийлөгч тухайн хууль тогтоолыг бүхэлд нь буюу түүний зарим хэсэгт хориг тавих асуудлыг шийдвэрлэнэ гэж заасныг дурдлаа. Монгол Улсын Их Хурлын 2025 оны 85 дугаар тогтоолын 3 дугаар зүйлд энэ тогтоолыг Монгол Улсын 2025 оны төсвийн тухай хуульд өөрчлөлт оруулах тухай хууль хүчин төгөлдөр болсон өдрөөс эхлэн дагаж мөрдсүгэй хэмээн заасан нь Монгол Улсын Үндсэн хууль, Монгол Улсын Ерөнхийлөгчийн тухай хууль болон Монгол Улсын Их Хурлын чуулганы хуралдааны дэгийн тухай хуулийн холбогдох хэсэгт заасан Монгол Улсын Ерөнхийлөгчийн хориг тавих эрхийг зөрчих шинжийг агуулсан байна. Иймд дээр дурдсан үндэслэлээр “Алт-3 аяныг хэрэгжүүлэх зарим арга хэмжээний тухай” Монгол Улсын Их Хурлын 85 дугаар тогтоолд хэсэгчлэн тавьсан хоригийг холбогдох хуулийн дагуу хэлэлцэн шийдвэрлэнэ үү гэснийг уламжлав. Хоригтой холбогдуулан Улсын Их Хурлын гишүүн Г. Ганбаатар, Ж. Алдаржавхлан, Л. Мөнхбаясгалан, Ж. Батжаргал, Ц. Даваасүрэн нар асуулт асууж, байр суурь илэрхийллээ. Гишүүд Монгол Улсын Ерөнхийлөгчийн тавьсан хоригийг дэмжиж, хүлээн авах нь зүйтэй гэхийн зэрэгцээ хориг тавихдаа байгаль орчны үнэлгээ, эдийн засгийн хохирлын талаар холбогдох судалгаа, тооцоолол хийсэн эсэхийг илүүтэй лавлаж байлаа. Монгол Улсын Ерөнхийлөгчийн хоригийг Ерөнхийлөгчийн Тамгын газрын дарга А.Үйлстөгөлдөр хариултдаа, одоогоор 230 тонны алтны нөөц байна. Аж ахуйн нэгжүүдэд төрийн дарамтыг багасгаж, олгосон лицензийн хүрээнд үйл ажиллагаа явуулан, алтны үндсэн оруудуудыг эдийн засгийн эргэлтэд оруулах боломжтой, үр дүнтэй талаар холбогдол судалгаа тооцоолол бий. Харин голын ай сав, төрийн улсын тусгай хамгаалалт, улмаар төрийн тахилгатай газар дайруулж газар нутагт лиценз олгох шаардлагагүй гэдгийг тодотгов. Ингээд “Алт-3” аяныг хэрэгжүүлэх зарим арга хэмжээний тухай” Улсын Их Хурлын 2025 оны 85 дугаар тогтоолд хэсэгчлэн тавьсан Монгол Улсын Ерөнхийлөгчийн хоригийг хүлээн авах нь зүйтэй гэсэн саналаар санал хураахад, хуралдаанд оролцсон гишүүдийн олонх нь дэмжлээ. Харин Монгол Улсын Их Хурлын 2025 оны 85 дугаар тогтоолын 3 дугаар зүйлд “Энэ тогтоолыг Монгол Улсын 2025 оны төсвийн тухай хуульд өөрчлөлт оруулах тухай хууль хүчин төгөлдөр болсон өдрөөс эхлэн дагаж мөрдсүгэй” гэсэн тогтоолын хүчин төгөлдөр болох хугацаатай холбоотой тавьсан хоригийг санал хураалт явуулахад, хуралдаанд оролцсон гишүүдийн 95 хувь нь дэмжсэнгүй. Энэ талаарх Байнгын хорооны санал, дүгнэлтийг Улсын Их Хурлын гишүүн Ж. Батжаргал чуулганы нэгдсэн хуралдаанд танилцуулахаар болов. Онцгой албан татварын тухай хуульд нэмэлт, өөрчлөлт оруулах тухай хуулийн төслийг хэлэлцэхийг дэмжив Үргэлжлүүлэн Улсын Их Хурлын гишүүн Б. Пүрэвдорж, Д. Пүрэвдаваа, Н. Батсүмбэрэл, Ш. Бямбасүрэн нараас 2025 оны 06 дугаар сарын 19-ний өдөр өргөн мэдүүлсэн Онцгой албан татварын тухай хуульд нэмэлт, өөрчлөлт оруулах тухай хуулийн төслийн хэлэлцэх эсэхийг хэлэлцлээ. Хууль санаачлагч Улсын Их Хурлын гишүүн Б. Пүрэвдорж төслийн талаар танилцуулав. Хуурамч шатахууны тухай ойлголт нь 2015 оны арваннэгдүгээр сард онцгой албан татварын хувь хэмжээг 400 мянган төгрөг, дизель түлшийг 520 мянган төгрөг болгон тогтоосон үеэс эхтэй. Нефть үйлдвэрлэл, борлуулалтын үйл ажиллагаа явуулдаг манай зарим компаниуд хуурамч шатахуун үйлдвэрлэж, иргэдийг хохироосоор байна. Албаныхан төдийгүй хууль хяналтынхан үүнийг мэдэж байгаа боловч тодорхой шийдвэртэй алхам хийхгүй байна. Тухайлбал, керосиныг гэрэлтүүлэгт ашигладаг, XIX зуунд тракторын хөдөлгүүрт ашиглаж байсан нафтаг өдгөө зөвхөн нисдэг тэрэг, онгоцны сэнс цэвэрлэхэд л хэрэглэж байна. Гэтэл олон улсад хэрэглээ нь хэдийнэ хумигдсан бүтээгдэхүүний импорт манайд өссөөр байна. Энэ төрлийн түүхий эдийн хольцтой хуурамч шатахуун нь авто машины эд ангиас эхлээд агаарын бохирдолд хүртэл сөргөөр нөлөөлдөг. Цаашлаад шударгаар татвар төлж буй бизнес эрхлэгчдийн үйл ажиллагаанд ч халтай. Ийм үйл ажиллагаа явуулж буй компаниуд дээрх бодисуудыг ашигласныхаа төлөө улсад нэг ч төгрөгийн татвар төлөхгүй байна хэмээн төслийн танилцуулгад дурдсан байлаа."
  },
  {
    "id": "75682-2",
    "url": "https://www.parliament.mn/nn/75682/",
    "title": "ТБХ: Монгол Улсын Ерөнхийлөгчийн хоригийг хүлээн авахыг дэмжлээ",
    "date": "2025-09-16",
    "category": "Байнгын хороо",
    "part": 2,
    "totalParts": 2,
    "content": "Хуулийн төсөлтэй холбогдуулан Улсын Их Хурлын гишүүн Д.Үүрийнтуяа, Ж. Баясгалан, Г. Ганбаатар, Ж. Алдаржавхлан, Н. Алтанхуяг, Г. Ганхуяг, Р. Батболд, Б. Заяабал, Д. Батбаяр, Ж. Батжаргал, П. Ганзориг, Н. Учрал, Ж. Батсуурь, Д. Жаргалсайхан нар асуулт асууж, үг хэлсэн. Тухайлбал, Улсын Их Хурлын гишүүн Д.Үүрийнтуяа хуулийн төслийн талаар хэлэлцүүлэг явуулах нь адармаатай байгааг дурдаад хуурамч шатахууныг хориглож, үйлдвэрлэлийг нь хязгаарлахыг дэмжиж байгаагаа илэрхийлсэн. Мөн өмнө нь энэ хууль батлагдаад Үндсэн хуулийн цэц холбогдох шийдвэрээ гаргаад Улсын Их Хурал нь хүлээн авч, хүчингүй болгосон нөхцөлд дахин шинээр өргөн мэдүүлээд хэлэлцүүлэх гэж байгаа тул энэ нь хууль зөрчих эсэх талаар Улсын Их Хурлын Тамгын газраас эрх зүйн зөвлөмж гаргуулах нь зүйтэй гэсэн санал гаргав. Энэ дагуу санал хураалт явуулахад, хуралдаанд оролцсон гишүүдийн олонх дэмжсэнгүй. Мөн Улсын Их Хурлын гишүүн П. Ганзориг төслийг дэмжиж байгаа ч Засгийн газар татгалзсан санал өгсөн. Учир нь газрын тосны үйлдвэрийн дайвар бүтээгдэхүүнүүдэд онцгой албан татвар ногдуулбал, дотоодын бүтээгдэхүүний өртөг өсөх магадлалтай гэсэн гишүүдийн хэлсэн саналыг хэлэлцүүлгийн явцад эргэх харах шаардлагатай гэсэн бол Улсын Их Хурлын гишүүн Д. Жаргалсайхан хуурамч шатахуун үйлдвэрлэж иргэдийн өмч хөрөнгөд хохирол учруулж байгаа тул эрүүгийн хариуцлага хүлээлгэх асуудлыг нарийвчлан зохицуулах нь зүйтэй гэсэн санал хэлж байлаа. Ингээд Онцгой албан татварын тухай хуульд нэмэлт, өөрчлөлт оруулах тухай хуулийн төслийнг үзэл баримтлалын хүрээнд хэлэлцэхийг хуралдаанд оролцсон гишүүдийн 87 хувь нь дэмжлээ. Хуралдаан Улсын Их Хурлын тогтоолуудын хэрэгжилтийн талаарх салбарын яамдын мэдээллээр үргэлжилж байна хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75556,
    "url": "https://www.parliament.mn/nn/75556/",
    "title": "Оюутолгойн бүлэг ордын ашиглалтын талаар хянан шалгах түр хорооны даргаар УИХ-ын гишүүн О.Батнайрамдалыг сонголоо",
    "date": "2025-08-13",
    "category": "Байнгын хороо",
    "content": "Улсын Их Хурлын 2025 оны 62 дугаар тогтоолоор байгуулагдсан Оюутолгойн бүлэг ордын ашиглалтад Монгол Улсын эрх ашгийг хангуулах, хүртэх өгөөжийг нэмэгдүүлэхтэй холбоотой баримт бичиг, үйл ажиллагаанд хяналт шалгалт хийх Улсын Их Хурлын хянан шалгах түр хороо өнөөдөр (2025.08.13) хуралдав. Улсын Их Хурлын гишүүн М. Бадамсүрэн, О. Батнайрамдал, Б. Бат-Эрдэнэ, Б. Баярбаатар, Э. Болормаа, С. Зулпхар, Ш. Бямбасүрэн, П. Ганзориг, Б. Жаргалан, Д. Пүрэвдаваа, Ө. Шижир нар тус хянан шалгах түр хорооны бүрэлдэхүүнд ажиллаж байна. Хуралдаан гишүүдийн 54.5 хувийн ирцтэйгээр 14 цаг 06 минутад эхэлж, хоёр асуудал хэлэлцлээ. Улсын Их Хурлын гишүүн С. Зулпхар энэ өдрийн хуралдааныг даргалсан бөгөөд эхлээд түр хорооны даргыг сонгох асуудлыг хэлэлцэн шийдвэрлэсэн. Монгол Улсын Их Хурлын хяналт шалгалтын тухай хуулийн 33 дугаар зүйлийн 33.8-д “Түр хорооны даргаар түр хороо байгуулах саналыг анх санаачилсан гишүүнийг томилж ажиллуулах бөгөөд уг гишүүн өөрөө татгалзсан тохиолдолд түр хороо байгуулах санал тавьсан бусад гишүүд дотроосоо түр хорооны даргаа олонхын саналаар сонгоно. Түр хороо байгуулах санал тавьсан гишүүд даргаа дотроосоо сонгох шаардлагагүй гэж үзвэл түр хорооны хуралдаанд оролцсон гишүүдийн олонхын саналаар сонгоно” гэж заасан байдаг. Энэ дагуу түр хороог байгуулах саналыг анх санаачилсан Улсын Их Хурлын гишүүн О. Батнайрамдалыг түр хорооны даргад нэр дэвшүүлэх саналыг Улсын Их Хурлын гишүүн С. Зулпхар гаргав. Хэлэлцэж буй асуудалтай холбогдуулан Улсын Их Хурлын гишүүн Б. Жаргалан тодруулга хийж, хариулт авсны дараа санал хураалт явуулахад хуралдаанд оролцсон 6 гишүүн санал нэгтэйгээр дэмжив. Иймд “Хянан шалгах түр хорооны даргыг сонгох тухай” түр хорооны тогтоолын төслийг С. Зулпхар гишүүн хуралдаанд танилцуулсан юм. Төсөлтэй холбогдуулан гишүүд асуулт асууж, үг хэлэх шаардлагагүй хэмээн үзсэн тул төслийг батлах санал хураалт явуулав. Хуралдаанд оролцсон гишүүд 100 хувь дэмжснээр тогтоол батлагдаж, О. Батнайрамдал гишүүн Оюутолгойн бүлэг ордын ашиглалтад Монгол Улсын эрх ашгийг хангуулах, хүртэх өгөөжийг нэмэгдүүлэхтэй холбоотой баримт бичиг, үйл ажиллагаанд хяналт шалгалт хийх Улсын Их Хурлын Хянан шалгах түр хорооны даргаар сонгогдов. Иймд Улсын Их Хурлын гишүүн О. Батнайрамдал хуралдааныг үргэлжлүүлэн даргалсан юм. Тэрбээр Монгол Улсын Их Хурлын хяналт шалгалтын тухай хуулийн 35 дугаар зүйлийн 35.7 дахь хэсэгт заасан түр хорооны даргын хэрэгжүүлэх чиг үүрэг, холбогдох бусад зохицуулалт, шийдвэрүүдийн талаар танилцуулсан. Дараа нь “Хянан шалгагчийн ажлын даалгавар батлах тухай” түр хорооны тогтоолын төслийг хэлэлцсэн юм. Улсын Их Хурлын гишүүн Б. Жаргалан, Б. Баярбаатар нар хэлэлцэж буй асуудал болон түр хорооны үйл ажиллагаатай холбоотой санал хэлж, Улсын Их Хурлын гишүүн, түр хорооны дарга О. Батнайрамдал тайлбар өгсөн. Түр хороо нь Монгол Улсын Их Хурлын тухай, Монгол Улсын Их Хурлын хяналт шалгалтын тухай хууль болон холбогдох журмын хүрээнд үйл ажиллагаагаа явуулах бөгөөд зургаан сарын хугацаанд ачаалалтай ажиллах болно гэв. Гишүүд асуулт асууж, байр сууриа илэрхийлсний дараа түр хорооны тогтоолын төслийг батлах санал хураалт явуулахад хуралдаанд оролцсон гишүүд санал нэгтэйгээр дэмжин баталлаа хэмээн Улсын Их хурлын Хэвлэл мэдээлэл, олон нийттэй харилцах газраас мэдээлэв."
  },
  {
    "id": 75463,
    "url": "https://www.parliament.mn/nn/75463/",
    "title": "ТББХ: Нийт 26 удаа хуралдаж, Монгол Улсын Ерөнхий сайдыг томилох зэрэг 67 асуудлыг хэлэлцэн шийдвэрлэсэн байна",
    "date": "2025-07-28",
    "category": "Байнгын хороо",
    "content": "Монгол Улсын Их Хурлын 2025 оны хаврын ээлжит чуулганы хугацаанд Төрийн байгуулалтын байнгын хороо 23 удаа, бусад Байнгын хороотой хамтран гурван удаа, нийт 26 удаа хуралджээ. Энэ хугацаанд эрхлэх асуудлын хүрээнд хамаарах 67 асуудлыг нэгдсэн хуралдаанаар хэлэлцүүлэх бэлтгэл ханган ажиллаж, 31 хууль, Улсын Их Хурлын 17 тогтоолыг эцэслэн батлуулсан байна. Мөн Байнгын хорооны тогтоолын 8 төслийг хэлэлцэн баталжээ. Байнгын хороо Улсын Их Хуралд хууль санаачлагчаас өргөн мэдүүлсэн хууль тогтоомжийн төслийг хэлэлцэн батлах үе шатанд 34 санал, дүгнэлт, танилцуулгыг бэлтгэн төслийг эцэслэн батлах бэлтгэл ханган ажиллаж, Байнгын хорооны тогтоолоор нэг ажлын хэсэг байгуулжээ. Ээлжит чуулганы хугацаанд Үндсэн хуулийн цэцийн 03 дугаар дүгнэлтийг хүлээн зөвшөөрсөнтэй холбогдуулан боловсруулсан Монгол Улсын Их Хурлын сонгуулийн тухай хуульд өөрчлөлт оруулах тухай; Хот, тосгоны эрх зүйн байдлын тухай хууль /Шинэчилсэн найруулга/-д өөрчлөлт оруулах тухай; Хот, тосгоны эрх зүйн байдлын тухай хууль /Шинэчилсэн найруулга/-ийг дагаж мөрдөх журмын тухай хуульд өөрчлөлт оруулах тухай; Засгийн газрын бүрэлдэхүүний тухай хуульд өөрчлөлт оруулах тухай; Монгол Улсын Засгийн газрын тухай хуульд нэмэлт, өөрчлөлт оруулах тухай; Төсвийн тухай хуульд нэмэлт, өөрчлөлт оруулах тухай; Төсвийн тогтвортой байдлын тухай хуульд нэмэлт оруулах тухай хуулийн төслүүдийг эцэслэн батлуулжээ. Түүнчлэн Засгийн газар дахь хяналтын тухай хуульд өөрчлөлт оруулах тухай; Монгол Улсын Хилийн тухай хуульд өөрчлөлт оруулах тухай; Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд өөрчлөлт оруулах тухай; Үндэсний их баяр наадмын тухай хуульд өөрчлөлт оруулах тухай; Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийг Төрийн байгуулалтын байнгын хорооны хуралдаанаараа хэлэлцэж, чуулганы нэгдсэн хуралдаанаар хэлэлцүүлж, батлуулжээ. Монгол Улсын Их Хурлын хяналт шалгалтын тухай хуулийн 8 дугаар зүйлд заасны дагуу Байнгын хороодоос ирүүлсэн саналыг тусган Төрийн байгуулалтын байнгын хороо “Монгол Улсын Их Хурлын 2025 оны намрын ээлжит чуулганы хугацаанд хийх төлөвлөгөөт хяналт шалгалтын цаглавар батлах тухай” Улсын Их Хурлын тогтоолын төслийг боловсруулж, чуулганы нэгдсэн хуралдаанаар хэлэлцүүлэн батлуулсан байна. Төрийн албаны зөвлөлийн 2024 оны үйл ажиллагааны тайлан, Хууль, тогтоолоор үүрэг, чиглэл болгосон Улсын Их Хурлын шийдвэрийн биелэлтийн тайлан, Монгол Улс дахь хүний эрх, эрх чөлөөний байдлын талаарх 24 дэх илтгэл, Улсын Их Хурлын Тамгын газрын 2024 оны үйл ажиллагааны тайлан зэрэг 6 мэдээлэл, тайланг хэлэлцжээ. Мөн ээлжит чуулганы хугацаанд Төрийн албаны зөвлөлийн орон тооны 3 гишүүний бүрэн эрхийн хугацаа дууссантай холбогдуулан нэр дэвшигчийн сонсгол зохион байгуулж, холбогдох хууль тогтоомжийн дагуу асуудлыг хэлэлцэн шийдвэрлээд, “Төрийн албаны зөвлөлийн орон тооны гишүүний үүрэгт ажлаас чөлөөлөх тухай” Улсын Их Хурлын 55 дугаар тогтоол, “Төрийн албаны зөвлөлийн орон тооны гишүүнийг томилох тухай” Улсын Их Хурлын 56 дугаар тогтоолыг чуулганы нэгдсэн хуралдаанаар баталж, Цэнддаваагийн Амартөгс, Лхагвасүрэнгийн Золзаяа, Бадамдоржийн Төгсцэнгэл нарыг Төрийн албаны зөвлөлийн орон тооны гишүүнээр тус тус томилсон. Монгол Улсын Ерөнхийлөгчөөс Гомбожавын Занданшатарыг Монгол Улсын Ерөнхий сайдаар томилох саналыг Улсын Их Хуралд 2025 оны 06 дугаар сарын 10-ны өдөр оруулсан бөгөөд Монгол Улсын Ерөнхий сайдаар томилох тухай саналыг Төрийн байгуулалтын байнгын хороо 2025 оны 06 дугаар сарын 10, 12-ны өдрийн хуралдаанаар, Улсын Их Хурал 2025 оны 06 дугаар сарын 13-ны өдрийн нэгдсэн хуралдаанаар хэлэлцэж “Монгол Улсын Ерөнхий сайдыг томилох тухай” Улсын Их Хурлын 54 дүгээр тогтоолыг баталж, Монгол Улсын Ерөнхий сайдаар Гомбожавын Занданшатарыг томилсон. Түүнчлэн Төрийн байгуулалтын байнгын хорооны даргыг сонгох, чөлөөлөх, Улсын Их Хурлын гишүүний халдашгүй байдлын дэд хорооны даргыг сонгох, чөлөөлөх тухай асуудлуудыг Байнгын хорооны хуралдаанаараа хэлэлцэн, чуулганы нэгдсэн хуралдаанаар хэлэлцүүлэн батлуулсан байна. Монгол Улсын Их Хурлын 2025 оны хаврын ээлжит чуулганы хугацаанд иргэдээс Төрийн байгуулалтын байнгын хороонд 6 өргөдөл, гомдол ирүүлснийг хүлээн авч, хугацаанд нь хариу өгч шийдвэрлэсэн бол албан байгууллага, аж ахуйн нэгжээс 25 албан бичгийг хүлээн авч, хууль тогтоомжид заасан журмын дагуу хянаж, хариу өгсөн байна. Төрийн байгуулалтын байнгын хорооны эрхлэх асуудлын хүрээнд “Нийслэл Улаанбаатар хотын 2040 он хүртэлх хөгжлийн ерөнхий төлөвлөгөөг батлах тухай” Улсын Их Хурлын тогтоолын төсөл; Хэвлэл мэдээллийн эрх чөлөөний тухай хууль /Шинэчилсэн найруулга/-ийн төсөл болон хамт өргөн мэдүүлсэн хуулийн төслүүд; Нийтээр тэмдэглэх баярын болон тэмдэглэлт өдрүүдийн тухай хуульд нэмэлт оруулах тухай хуулийн төсөл болон хамт өргөн мэдүүлсэн хуулийн төсөл; Монгол Улсын Их Хурлын тухай хуульд нэмэлт оруулах тухай хуулийн төсөл хэлэлцүүлгийн шатанд байна хэмээн Хэвлэл мэдээллийн газраас мэдээлэв."
  },
  {
    "id": 75456,
    "url": "https://www.parliament.mn/nn/75456/",
    "title": "Боловсрол, соёл, шинжлэх ухаан, спортын байнгын хороо ээлжит чуулганы хугацаанд дөрвөн удаа хуралдаж, есөн асуудал хэлэлцжээ",
    "date": "2025-07-25",
    "category": "Байнгын хороо",
    "content": "Монгол Улсын Их Хурлын 2025 оны хаврын ээлжит чуулганы хугацаанд Боловсрол, соёл, шинжлэх ухаан, спортын байнгын хороо эрхлэх асуудлын хүрээнд нийт 4 удаа хуралдаж, есөн асуудал хэлэлцэж, дөрвөн хуулийн төсөл, Монгол Улсын Их Хурлын хоёр тогтоолын төсөл хэлэлцүүлж, санал, дүгнэлт гурав, зарчмын зөрүүтэй саналын томьёолол дөрвийг бэлтгэсэн байна. Мөн ээлжит чуулганы хугацаанд “Ажлын хэсгийн бүрэлдэхүүнд нэмэлт оруулах тухай”, “Чиглэл өгөх тухай” зэрэг Байнгын хорооны нийт гурван тогтоол хэлэлцэн баталсан бөгөөд хянан шалгах ажлын хэсэг 10 байгуулан ажилласан байна. Түүнчлэн эрхлэх асуудлынхаа хүрээнд Дээд боловсролын тухай хуулийн хүрээнд Анагаахын шинжлэх ухааны үндэсний их сургуулийн Зүүн хотхоны үйл ажиллагаатай танилцсаны зэрэгцээ үндэсний шигшээ багийн тамирчдын бэлтгэлийн орчин, нөхцөлийг сайжруулах хүрээнд Нийслэлийн ерөнхий боловсролын спортын дунд сургуулийн асуудлаар Биеийн тамир, спортын улсын хороо, Монголын үндэсний олимпын хороо, Үндэсний шигшээ багийн төлөөлөл болон спортын холбоодтой уулзалт хийж, санал солилцлоо. Мөн Байнгын хорооны 2024 оны 01 дүгээр тогтоолоор байгуулагдсан “Төрийн өмчийн ерөнхий боловсролын сургууль, хүүхдийн цэцэрлэг, дотуур байрны нүхэн жорлонг орчин үеийн стандарт, шаардлагад нийцсэн ариун цэврийн байгууламжаар солих ажлын явцад дэмжлэг үзүүлэх” үүрэг бүхий ажлын хэсгийнхэн 2025 оны 4 дүгээр сарын 19-22-ны өдөр Төв, Сэлэнгэ, Орхон, Хөвсгөл аймагт ажиллав. Байнгын хороо ээлжит чуулганы хугацаанд Аж ахуйн нэгжийн орлогын албан татварын тухай хуульд орсон нэмэлт, өөрчлөлтийн хэрэгжилт болон тулгамдаж буй асуудлын хүрээнд “Нийгмийн хариуцлага ба хөрөнгө оруулалт”, Боловсролын ерөнхий хуулийн хэрэгжилттэй танилцах, бүх шатны сургуулийн багшийн хомсдолыг бууруулах, үнэлэмжийг дээшлүүлэх болон төрийн өмчийн ерөнхий боловсролын сургуулийн менежментийг сайжруулах асуудлыг судалж, санал, дүгнэлт боловсруулах үүрэг бүхий ажлын хэсгийн удирдамж, төлөвлөгөөний дагуу “Багшийн хомсдолын өнөөгийн нөхцөл байдал, шийдвэрлэх арга зам” зэрэг нийт дөрвөн хэлэцүүлэг зохион байгуулж ажиллав хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75453,
    "url": "https://www.parliament.mn/nn/75453/",
    "title": "ХЗБХ: Ээлжит чуулганы хугацаанд 18 удаа хуралдаж, 56 асуудал хэлэлцжээ",
    "date": "2025-07-24",
    "category": "Байнгын хороо",
    "content": "Монгол Улсын Их Хурлын 2025 оны хаврын ээлжит чуулганы хугацаанд Хууль зүйн байнгын хороо 18 удаа хуралдаж, эрхлэх асуудлын хүрээнд хамаарах 56 асуудлыг нэгдсэн хуралдаанаар хэлэлцүүлэх бэлтгэл ханган ажиллаж, 3 хууль, Улсын Их Хурлын 9 тогтоолыг эцэслэн батлуулсан байна. Мөн Байнгын хорооны тогтоолын 10 төслийг хэлэлцэн баталжээ. Байнгын хороо Улсын Их Хуралд хууль санаачлагчаас өргөн мэдүүлсэн хууль тогтоомжийн төслийг хэлэлцэн батлах үе шатанд 33 санал, дүгнэлт, танилцуулгыг бэлтгэн төслийг эцэслэн батлах бэлтгэл ханган ажилласан байна. Байнгын хорооны тогтоолоор 10 ажлын хэсэг байгуулжээ. Ээлжит чуулганы хугацаанд Өмгөөллийн тухай хуулийн зарим заалтыг хүчингүй болсонд тооцох тухай, Монгол Улсын Шүүхийн тухай хуулийн холбогдох заалтад өөрчлөлт оруулах тухай, Хууль тогтоомжийн тухай хуульд нэмэлт, өөрчлөлт оруулах тухай, Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай, Харьяатын тухай хуульд нэмэлт оруулах тухай хуулиуд болон хамт өргөн мэдүүлсэн хууль, Улсын Их Хурлын тогтоолуудын төслүүдийг Хууль зүйн байнгын хорооны хуралдаанаараа хэлэлцэж, чуулганы нэгдсэн хуралдаанаар хэлэлцүүлж, батлуулжээ. Мөн Монгол Улсын Үндсэн хуулийн цэцийн 2025 оны дүгнэлтүүд, “Хууль тогтоомжий тухай хуульд нэмэлт, өөрчлөлт оруулах тухай хууль батлагдсантай холбогдуулан авах арга хэмжээний тухай”, “Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай хууль батлагдсантай холбогдуулан авах зарим арга хэмжээний тухай”, “Монгол Улс дахь хүний эрх, эрх чөлөөний байдлын талаарх 24 дэх илтгэл, Эрүү шүүлтээс урьдчилан сэргийлэх үйл ажиллагааны 2024 оны тайланг хэлэлцсэнтэй холбогдуулан авах зарим арга хэмжээний тухай” зэрэг Улсын Их Хурлын тогтоолуудыг Байнгын хорооны хуралдаанаараа хэлэлцэн, чуулганы нэгдсэн хуралдаанаар батлуулсан байна. Хууль зүйн байнгын хороо нь эрх зүйн бодлого; хүний эрх, эрх чөлөө, түүний баталгаа; гэмт хэрэгтэй тэмцэх, урьдчилан сэргийлэх бодлого; улсын хил хамгаалалтын бодлогын хэрэгжилт; хууль зүйн хариуцлага хүлээлгэх эрх зүйн үндэс, ялын бодлого; шүүх эрх мэдлийн эрх зүйн үндэс, хараат бус байдлыг хангах асуудал; прокурор, хэрэг бүртгэлт, мөрдөн байцаалт, шүүхийн шийдвэр гүйцэтгэл; нийтийн болон хувийн өмчийн эрх зүйн үндэс; эрүү, иргэн, захиргааны хэрэг, маргаан, зөрчил хянан шийдвэрлэх ажиллагаа; өршөөл үзүүлэх асуудал; патент, зохиогчийн эрх, барааны тэмдэг; цагаачлал, иргэний харьяалал; архив; эрх зүйн туслалцаа; өмгөөлөл; иргэн, хуулийн этгээд, эд хөрөнгийн эрхийн улсын бүртгэл; улс төрийн хилс хэрэгт хэлмэгдэгчдийг цагаатгах зэрэг 17 асуудлыг эрхэлж, энэ хүрээнд хууль санаачлагчаас өргөн мэдүүлсэн хууль тогтоомжийн төслийг урьдчилан хэлэлцэж санал, дүгнэлт гарган нэгдсэн хуралдаанд хэлэлцүүлэх, Улсын Их Хурлын хяналтыг хэрэгжүүлэх, хуульд тусгайлан заасан асуудлаар Улсын Их Хурлын тогтоолын төсөл боловсруулах чиг үүрэгтэй ажилладаг. Хүний эрхийн төлөв байдлын үнэлгээний талаарх Улсын Их Хурал болон Олон улсын парламентын холбооны хамтарсан цахим уулзалт-хэлэлцүүлэг, \"Эрх чөлөөт нийгмийн үнэ цэн, хүний эрхийн мэдлэгийг түгээх\" Хүний эрхийн сургагч багшийн хөтөлбөрийн хүрээнд оюутан залуусд зориулсан сургалт Хүний эрхийн төлөв байдлын үнэлгээний талаарх Монгол Улсын Их Хурал болон Олон улсын парламентын холбооны хамтарсан цахим уулзалт-хэлэлцүүлэг болон “Хууль тогтоомжийн тухай хуульд нэмэлт, өөрчлөлт оруулах тухай хуулийн төслийн талаарх хэлэлцүүлэг” зэрэг 11 удаагийн хэлэлцүүлэг зохион байгуулжээ. Хууль зүйн байнгын хорооны эрхлэх асуудлын хүрээнд хяналт шалгалтын чиглэлээр Санхүүгийн зохицуулах хорооны Хяналтын зөвлөлийн гишүүний албан тушаалд нэр дэвшигчийн томилгооны сонсгол, Хууль, тогтоолоор үүрэг, чиглэл болгосон Улсын Их Хурлын шийдвэрийн биелэлтийн тайланг сонсох ажлыг зохион байгуулсан байна. Албан тушаалтныг томилох, чөлөөлөх асуудлын хүрээнд ээлжит чуулганы хугацаанд Монгол Улсын Ерөнхийлөгчөөс ирүүлсэн Монгол Улсын Ерөнхий прокурорыг томилох санал, Монгол Улсын Ерөнхий сайдаас Авлигатай тэмцэх газрын даргыг улируулан томилуулах санал, Шүүхийн ерөнхий зөвлөлөөс ирүүлсэн Улсын дээд шүүхийн шүүгчийн сонгон шалгаруулалтад тэнцсэн нэр дэвшигчийн танилцуулгыг хуралдаанаараа хэлэлцэж, холбогдох санал, дүгнэлтийг чуулганы нэгдсэн хуралдаанаар шийдвэрлүүлсэн байна. Иргэдээс Байнгын хороонд 197 өргөдөл, гомдол ирүүлснийг хүлээн авч, хугацаанд нь хариу өгч шийдвэрлэсэн бол албан байгууллага, аж ахуйн нэгжээс 77 албан бичгийг хүлээн авч, хууль тогтоомжид заасан журмын дагуу хянаж, хариу өгч, холбогдох газарт явуулжээ. Хууль зүйн байнгын хорооны эрхлэх асуудлын хүрээнд Жагсаал, цуглаан хийх журмын тухай хуульд нэмэлт, өөрчлөлт оруулах тухай, Хүний эрх, эрх чөлөөг хангахтай холбоотой зарим хуульд нэмэлт, өөрчлөлт оруулах тухай, Цагдаагийн албаны тухай хуульд нэмэлт, өөрчлөлт оруулах тухай, Нийтийн албан тушаалтны хууль бус хөрөнгийг иргэний журмаар нэхэмжлэх, нөхөн төлүүлэх тухай, Шүүхийн шийдвэр гүйцэтгэх байгууллагын тогтолцоо, шийдвэр гүйцэтгэгчийн эрх зүйн байдлын тухай /Шинэчилсэн найруулга/, Төлбөрийн чадваргүйдлийн тухай /Шинэчилсэн найруулга/, Эрүүгийн хуульд нэмэлт, өөрчлөлт оруулах тухай, Харьяатын тухай хуульд нэмэлт оруулах тухай, Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай болон хамт өргөн мэдүүлэн хуулийн төслүүд хэлэлцүүлгийн шатанд байна хэмээн Хэвлэл мэдээллийн газраас мэдээлэв."
  },
  {
    "id": 75443,
    "url": "https://www.parliament.mn/nn/75443/",
    "title": "Төсвийн байнгын хороо ээлжит чуулганы хугацаанд 9 хууль, Улсын Их Хурлын 14 тогтоол батлуулжээ",
    "date": "2025-07-23",
    "category": "Байнгын хороо",
    "content": "Монгол Улсын Их Хурлын 2025 оны хаврын ээлжит чуулганы хугацаанд Төсвийн байнгын хороо эрхлэх асуудлын хүрээнд хамаарах Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай, Гаалийн албан татвараас чөлөөлөх тухай хууль хүчингүй болсонд тооцох тухай, Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд өөрчлөлт оруулах тухай, Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай, Төсвийн тухай хуульд нэмэлт оруулах тухай, Төсвийн тогтвортой байдлын тухай хуульд нэмэлт оруулах тухай есөн хуулийг эцэслэн батлуулсан байна. Мөн “Монгол Улсын Ерөнхий аудиторыг томилох тухай”, “Засгийн газрын өрийн удирдлагын 2026-2028 оны стратегийн баримт бичиг батлах тухай”, “Монгол Улсын 2024 оны төсвийн гүйцэтгэл батлах тухай”, “Санхүүгийн зохицуулах хорооны орон тооны бус гишүүнийг томилох тухай”, ““Алт-З” аяныг хэрэгжүүлэх зарим арга хэмжээний тухай”, “Монгол Улсын 2025 оны төсвийн тухай хуульд өөрчлөлт оруулах тухай хууль баталсантай холбогдуулан авах зарим арга хэмжээний тухай” зэрэг нийт Улсын Их Хурлын 14 тогтоолыг эцэслэн батлуулсан. Түүнчлэн “Ажлын хэсэг байгуулах тухай”, “Нэр дэвшигчийн сонсголын тов тогтоох, сонсгол даргалагчийг сонгох тухай”, “Тогтоолд өөрчлөлт оруулах тухай” зэрэг Байнгын хорооны 13 тогтоолыг баталсны зэрэгцээ Улсын Их Хурлаас Засгийн газар, холбогдох бусад байгууллагын тайлан, мэдээлэл, илтгэлийг сонсох, хэлэлцүүлэх бэлтгэл хангах ажлын хүрээнд Төсвийн тогтвортой байдлын зөвлөлийн 2024 оны үйл ажиллагааны тайлан, Орон нутгийн хөгжлийн сангийн 2023 оны бүрдүүлэлт, зарцуулалт, үр дүнд хийсэн Үндэсний аудитын газрын тайлан, Засгийн газрын өрийн удирдлагын 2023-2025 оны стратегийн баримт бичгийн хэрэгжилтийн тайланг тус тус сонсож, хэлэлцсэн байна. Улсын Их Хурлын хууль тогтоох, хянан шалгах үйл ажиллагаанд иргэдийн оролцоог хангах зорилгоор нийтийн ашиг сонирхлыг хөндсөн тодорхой асуудлаар иргэдээс өргөдөл ирүүлэх D өргөдөл parliament. mn. цахим системд иргэн Э. Батбаяраас “Улаанбаатар хотын тээврийн хэрэгслийн албан татварын хэмжээг нэмэгдүүлснийг хүчингүй болгох”, иргэн Р. Шинэгэрэлээс “Хувь хүний орлогын албан татварын тухай хуулийн 6.3-д заасан орлогод ноогддог албан татварын хэмжээг 1 хувь болгож бууруулах” талаарх нийтийн өргөдлийг тус Байнгын хороо хуралдаанаараа тус тус хэлэлцсэн. Байнгын хорооны 2025 оны 03 дугаар тогтоолоор байгуулсан Үндэсний аудитын газрын “Улсын төсвийн хөрөнгөөр санхүүжүүлсэн геологийн судалгааны ажлын хэрэгжилт, үр дүн”-д хийсэн гүйцэтгэлийн аудитын тайланг хэлэлцсэнтэй холбогдуулан аудитын шалгалтад хамрагдсан төрийн захиргааны байгууллагын тогтолцоо, чиг үүрэг, хууль, эрх зүйн орчныг боловсронгуй болгох, бүтэц, зохион байгуулалт, геологийн судалгааны ажлын төлөвлөлт, төсөв, санхүүжилтийн асуудлыг Монгол Улсын урт хугацааны хөгжлийн бодлоготой уялдуулан оновчтой болгох болон геологийн салбарын дунд хугацааны зорилтот хөтөлбөрийг боловсруулах асуудлыг судлан санал, дүгнэлт гаргах, холбогдох шийдвэрийн төсөл боловсруулах үүрэг бүхий ажлын хэсгийн санал, дүгнэлтийг хэлэлцсэн. Түүнчлэн Байнгын хорооны 04 дүгээр тогтоолоор байгуулсан Үндэсний аудитын газрын “Оюу толгой төсөлд оруулсан хөрөнгө оруулалт, санхүүжилтийн зарцуулалт, үр нөлөө”-нд хийсэн гүйцэтгэлийн аудитын тайланг хэлэлцсэнтэй холбогдуулан, санал, дүгнэлт гаргах, шийдвэрийн төсөл боловсруулах үүрэг бүхий ажлын хэсгийг байгуулж, Засгийн газар болон Үндэсний аудитын газартай хамтран хуралдааны хэлэлцэх асуудлын бэлтгэлийг хангаж, Байнгын хороо болон чуулганы нэгдсэн хуралдаанаар хэлэлцүүлэх Улсын Их Хурлын тогтоолын төслийг боловсруулан ажилласан хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75435,
    "url": "https://www.parliament.mn/nn/75435/",
    "title": "AБГББХ:Ээлжит чуулганы хугацаанд хоёр хууль, Улсын Их Хурлын долоон тогтоолыг эцэслэн батлуулж, олон улсын гэрээ, хэлэлцээр, конвенцын зөвшилцөх дөрвөн асуудлыг шийдвэрлэжээ",
    "date": "2025-07-22",
    "category": "Байнгын хороо",
    "content": "Монгол Улсын Их Хурлын 2025 оны хаврын ээлжит чуулганы хугацаанд Аюулгүй байдал, гадаад бодлогын байнгын хороо эрхлэх асуудлын хүрээнд хамаарах 4 хууль, Улсын Их Хурлын 7 тогтоолын төслийг нэгдсэн хуралдаанаар хэлэлцүүлэх бэлтгэл ханган ажиллаж, 2 хууль, Улсын Их Хурлын 7 тогтоолыг эцэслэн батлуулж, олон улсын гэрээ, хэлэлцээр, конвенцын зөвшилцөх 4 асуудлыг шийдвэрлэж, Монгол Улсын Засгийн газарт санал, дүгнэлт, хуралдааны тэмдэглэлийг хүргүүлж, бусад асуудлаар “Монгол Улсын хөгжлийн 2026 оны төлөвлөгөө батлах тухай” Улсын Их Хурлын тогтоолын төслийн хоёр дахь хэлэлцүүлэг, Монгол Улсын 2024 оны нэгдсэн төсвийн гүйцэтгэл, Засгийн газрын санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн хоёр дахь хэлэлцүүлэг, Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн хоёр дахь хэлэлцүүлгийг тус тус явуулж, Байнгын хорооноос гарсан санал, дүгнэлтийг холбогдох Байнгын хороо, дэд хороонд тус тус хүргүүлсэн. Түүнчлэн Гашуунсухайт-Ганцмод боомтын хил дамнасан төмөр зам, нүүрсний худалдаа, Тавантолгойн нүүрсний уурхайн хүчин чадлыг нэмэгдүүлэх хамтын ажиллагааны тухай, Монгол Улсын Засгийн газар болон Бүгд Найрамдах Хятад Ард Улсын Засгийн газар хоорондын хэлэлцээрийг соёрхон батлах тухай, “Эрчим хүч-3 төсөл”-ийг хэрэгжүүлэх Монгол Улс, Олон улсын сэргээн босголт, хөгжлийн банк хоорондын Зээлийн хэлэлцээрийг соёрхон батлах тухай хууль болон \"Цагдаагийн байгууллагын хамтын ажиллагааны тухай Монгол Улс болон Бүгд Найрамдах Чех Улс хоорондын хэлэлцээр”, “Монгол Улс болон Евразийн эдийн засгийн холбоо, түүний гишүүн орнууд хооронд байгуулах худалдааны түр хэлэлцээр”, “Нийгмийн хамгааллын тухай Монгол Улс болон Бүгд Найрамдах Австри Улс хоорондын хэлэлцээр”, “Гэмт этгээд шилжүүлэх тухай Монгол Улс болон Бүгд Найрамдах Киргиз Улс хоорондын гэрээ”-ний төсөл, зөвшилцөх асуудлыг эцэслэн батлуулсан. Мөн чуулганы хугацаанд “Хуулийн төсөл буцаах тухай” хоёр тогтоол, “Барбадос Улстай дипломат харилцаа тогтоох тухай”,“Бүгд Найрамдах Ботсвана Улстай дипломат харилцаа тогтоох тухай”, “Бүгд Найрамдах Тринидад ба Тобаго Улстай дипломат харилцаа тогтоох тухай”, “Эсватинийн Хаант Улстай дипломат харилцаа тогтоох тухай”, “Байнгын хорооны даргыг улируулан сонгох тухай” Улсын Их Хурлын долоон тогтоолыг батлуулсан байна. Байнгын хорооны харьяа Тусгай хяналтын дэд хороо 2025 оны хаврын ээлжит чуулганы хугацаанд 1 удаа хуралдсан. Хяналт, шалгалтын ажлын хүрээнд Мансууруулах эм, сэтгэцэд нөлөөт бодисоос үүдэлтэй нийгэмд учирч буй аюул занал, энэ төрлийн бодисын хор хөнөөлөөс урьдчилан сэргийлэх, авч хэрэгжүүлж байгаа арга хэмжээний талаарх Хууль зүй, дотоод хэргийн сайд болон холбогдох байгууллагын мэдээллийг сонссонтой холбогдуулан “Монгол Улсын Засгийн газарт чиглэл өгөх тухай”, Кибер аюулгүй байдлын тухай хуулийн хэрэгжилтийн талаарх мэдээлэл сонсох, шаардлагатай бол хуулийн төсөл боловсруулах үүрэг бүхий “Ажлын хэсэг байгуулах тухай” Байнгын хорооны тогтоолыг батлуулж, ажлын хэсэг ажиллаж байна. Аюулгүй байдал, гадаад бодлогын байнгын хорооны хуралдаанаар Кибер аюулгүй байдлын тухай хуулийн хэрэгжилтийн талаарх Кибер аюулгүй байдлын зөвлөлийн ажлын албаны нэг мэдээллийг сонссон хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75428,
    "url": "https://www.parliament.mn/nn/75428/",
    "title": "ЭЗБХ: Байнгын хороо 22 удаа хуралдаж, 61 асуудлыг хэлэлцэн шийдвэрлэжээ",
    "date": "2025-07-21",
    "category": "Байнгын хороо",
    "content": "Улсын Их Хурлын 2025 оны хаврын ээлжит чуулганы хугацаанд Эдийн засгийн байнгын хороо 19 удаа, бусад Байнгын хороотой хамтран гурван удаа, нийт 22 удаа хуралдаж, 61 асуудлыг хэлэлцэн шийдвэрлэжээ. Үүнээс хуулийн 14, Улсын Их Хурлын тогтоолын таван төслийг нэгдсэн хуралдаанаар хэлэлцүүлэх бэлтгэл ханган, эцэслэн батлуулсан байна. Мөн Байнгын хорооны тогтоолын 11 төслийг хэлэлцэн баталжээ. Байнгын хороо Улсын Их Хуралд хууль санаачлагчаас өргөн мэдүүлсэн хууль тогтоомжийн төслийг хэлэлцэн батлах үе шатанд 26 санал, дүгнэлт, танилцуулгыг бэлтгэн төслийг эцэслэн батлах бэлтгэл ханган ажилласан байна. Улсын Их Хурлын даргын захирамжаар хууль тогтоомжийн төслийг хэлэлцүүлэгт бэлтгэх үүрэг бүхий гурван ажлын хэсэг байгуулсан бол Байнгын хорооны тогтоолоор таван ажлын хэсэг байгуулжээ. Ээлжит чуулганы хугацаанд “Монгол Улсын хөгжлийн 2026 оны төлөвлөгөө батлах тухай” Улсын Их Хурлын тогтоолын төсөл, Зээлийн мэдээллийн тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн тогтоолын төсөл, Зөвшөөрлийн тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төсөл, Хот байгуулалтын тухай хууль /Шинэчилсэн найруулга/-д нэмэлт оруулах тухай хуулийн төсөл болон хамт өргөн мэдүүлсэн хуулийн төслүүдийг Эдийн засгийн байнгын хорооны хуралдаанаараа хэлэлцэж, чуулганы нэгдсэн хуралдаанаар хэлэлцүүлж, батлуулжээ. Мөн Санхүүгийн зохицуулах хорооны 2024 оны үйл ажиллагааны тайлан, Монголбанкны 2024 оны санхүүгийн тайлан, Үндэсний статистикийн хорооны 2024 оны үйл ажиллагааны тайлан хэлэлцсэн юм. Монголбанкны Хяналтын зөвлөлийн үйл ажиллагааны талаарх Монголбанкны ерөнхийлөгчийн мэдээлэл, Хүнс, хөдөө аж ахуй, хөнгөн үйлдвэрийн яамны эзэмшлийн болон “Хөдөө аж ахуйн корпораци” төрийн өмчит хязгаарлагдмал хариуцлагатай компанид бүртгэлтэй хөрөнгийг дуудлага худалдаагаар худалдах бэлтгэл ажлын явц, хөрөнгийн үнэлгээний талаар Төрийн өмчийн бодлого, зохицуулалтын газрын мэдээлэл, Хууль, тогтоолоор үүрэг хүлээсэн Улсын Их Хурлын шийдвэрийн биелэлтийн тайлан, “Сэлбэ дэд төв”-ийн нийгмийн хангамж болон инженерийн дэд бүтцийн бүтээн байгуулалтын ажлын явцын талаар Эдийн засаг, хөгжлийн яам, Сангийн яам, Нийслэлийн Засаг даргын Тамгын газар, Үндэсний аудитын газар болон холбогдох бусад байгууллагын мэдээлэл, Монгол Улсын дунд, богино хугацааны хөгжлийн бодлого, төлөвлөлтийн баримт бичгийн хэрэгжилтийн явц, тайлагналтын талаар Эдийн засаг, хөгжлийн яамны мэдээлэл, Монголбанкны бүтцийн талаар Монголбанкны мэдээлэл, Эдийн засагт тулгамдаж буй асуудлууд болон холбогдох байгууллагуудын зүгээс авч хэрэгжүүлэх арга хэмжээний талаар Санхүүгийн тогтвортой байдлын зөвлөлийн мэдээлэл, Хадгаламжийн даатгалын корпорацын өнөөгийн нөхцөл байдал, үйл ажиллагааны талаар болон хадгаламжийн даатгалын сангийн мөнгөн хөрөнгийн талаар Монголбанкны мэдээллийг тус тус сонссон юм. Хууль тогтоомжийн төслийг олон нийтэд сурталчлан таниулах зорилгоор Байнгын хорооны эрхлэх асуудлын хүрээнд хамаарах 7 хууль, 4 тогтоолын төсөл, Байнгын хорооны санал, дүгнэлт 23, эцсийн хэлэлцүүлэгт бэлтгэсэн 3 танилцуулгыг d. parliament. mn цахим системд байршуулсан байна. Иргэдээс Байнгын хороонд 26 өргөдөл, гомдол ирүүлснийг хүлээн авч, хугацаанд нь хариу өгч шийдвэрлэсэн бол албан байгууллага, аж ахуйн нэгжээс 124 албан бичгийг хүлээн авч, хууль тогтоомжид заасан журмын дагуу хянаж, 73 албан бичгийг холбогдох газарт явуулжээ. Эдийн засгийн байнгын хорооны эрхлэх асуудлын хүрээнд Төрийн болон орон нутгийн өмчит компанийн бүтээмж, ил тод байдал, засаглалыг сайжруулах тухай, Стандартчилал, техникийн зохицуулалт, тохирлын үнэлгээ, тохирлын үнэлгээний итгэмжлэлийн тухай /Шинэчилсэн найруулга/, Эрчим хүчний тухай хуульд нэмэлт, өөрчлөлт оруулах тухай, Арилжааны, Түгээмэл тархацтай ашигт малтмалын тухай нэмэлт, өөрчлөлт оруулах тухай, Нийтийн өмчийн хууль /шинэчилсэн найруулга/ хуулийн төслүүд болон эдгээр төсөлтэй хамт өргөн мэдүүлсэн хууль тогтоолын төслүүд хэлэлцүүлгийн шатанд байна хэмээн Хэвлэл мэдээллийн газраас мэдээлэв."
  },
  {
    "id": 75427,
    "url": "https://www.parliament.mn/nn/75427/",
    "title": "БОХХААБХ:18 удаа хуралдаж 36 асуудал хэлэлцэн, нэг хууль, Улсын Их Хурлын тогтоол хоёрыг батлуулжээ",
    "date": "2025-07-18",
    "category": "Байнгын хороо",
    "content": "Монгол Улсын Их Хурлын 2025 оны хаврын ээлжит чуулганы хугацаанд Байгаль орчин, хүнс, хөдөө аж ахуйн байнгын хороо эрхлэх асуудлын хүрээнд Төсвийн байнгын хороотой хамтарсан хурал 2, Аж үйлдвэржилтийн бодлогын байнгын хороотой хамтарсан хурал 2, Эдийн засгийн байнгын хороотой 1 нийт 18 удаа, ажлын хэсэг 11 удаа, ажлын дэд хэсэг 5 удаа тус тус хуралдаж, нийт 36 асуудлын хүрээнд 6 хуулийн төсөл, Улсын Их Хурлын 2 тогтоолын төсөл, Байнгын хорооны 9 тогтоолын төслийг хэлэлцэн, яам, агентлаг, харьяа байгууллагын тайлан, мэдээлэл 9 хэлэлцэн шийдвэрлэсэн байна. Байнгын хороо хаврын ээлжит чуулганы хугацаанд Улсын Их Хурлын гишүүн О. Амгаланбаатараас 2025 оны 03 дугаар сарын 17-ны өдөр Улсын Их Хуралд өргөн мэдүүлсэн Амьтны тухай хуульд нэмэлт оруулах тухай хуулийн төслийг Байнгын хороо, чуулганы нэгдсэн хуралдаанаар хэлэлцүүлж, хуулийн төслийг 2025 оны 05 дугаар сарын 09-ний өдөр эцэслэн батлуулсан. Мөн Агаарын бохирдлыг бууруулах хүрээнд утааны асуудлаарх бодлого, шийдвэрийн хэрэгжилтийн үр дүн, шийдэл сэдэвт Ерөнхий хяналтын сонсголыг зохион байгуулсантай холбогдуулан ажлын хэсгээс боловсруулан “Засгийн газарт чиглэл өгөх тухай” Улсын Их Хурлын тогтоолын төслийг Байнгын хороо, чуулганы нэгдсэн хуралдаанаар хэлэлцүүлж, төслийг 2025 оны 06 дугаар сарын 05-ны өдөр эцэслэн батлуулсан байна. Байнгын хорооны 2025 оны 13 дугаар тогтоолоор байгуулагдсан ”Малын генетик нөөцийн тухай хуулийн биелэлтэд хяналт, шалгалт хийх, монгол үүлдэр, омгийн адууны удмын санг хамгаалах асуудлыг судалж санал, дүгнэлт гаргах, шаардлагатай бол шийдвэрийн төсөл боловсруулах үүрэг бүхий” ажлын хэсгээс боловсруулсан “Засгийн газарт чиглэл өгөх тухай” Улсын Их Хурлын тогтоолын төслийг Байнгын хороо, чуулганы нэгдсэн хуралдаанаар хэлэлцүүлж, тогтоолын төслийг 2025 оны 07 дугаар сарын 04-ний өдөр эцэслэн батлуулсан. Түүнчлэн Байнгын хороо эрхлэх асуудлынхаа хүрээнд “Улсын Их Хурлын 2022 оны 36 дугаар тогтоолын хэрэгжилт, үр дүнтэй танилцаж, санал, дүгнэлт гаргах үүрэг бүхий ажлын хэсгийг байгуулах тухай”, “Ажлын хэсгийн үйл ажиллагааны удирдамж батлах тухай”, “Чиглэл өгөх тухай”, “Ажлын хэсгийн үйл ажиллагааны удирдамж батлах тухай”, “Ажлын хэсгийн бүрэлдэхүүнд өөрчлөлт оруулах тухай”, “Засгийн газарт чиглэл өгөх тухай”, “Малын генетик нөөцийн тухай хуулийн биелэлтэд хяналт, шалгалт хийх, монгол үүлдэр, омгийн адууны удмын санг хамгаалах асуудлыг судалж санал, дүгнэлт гаргах, шаардлагатай бол шийдвэрийн төсөл боловсруулах үүрэг бүхий ажлын хэсгийг байгуулах тухай”, “Ажлын хэсгийн үйл ажиллагааны удирдамж батлах тухай”, “Дэд хорооны дарга нарыг сонгох тухай” зэрэг Байнгын хорооны 9 тогтоолыг батлуулсан байна. Байгаль орчин, хүнс, хөдөө аж ахуйн байнгын хорооны эрхлэх асуудлын хүрээнд Хөдөө аж ахуйн тухай анхдагч хуулийн төсөл болон Малын индексжүүлсэн даатгалын тухай хуульд нэмэлт, өөрчлөлт оруулах тухай, Байгаль орчинд нөлөөлөх байдлын үнэлгээний тухай хуульд нэмэлт, өөрчлөлт оруулах тухай, Хүнсний тухай хуульд нэмэлт, өөрчлөлт оруулах тухай, Хүнсний бүтээгдэхүүний аюулгүй байдлыг хангах тухай хуульд нэмэлт, өөрчлөлт оруулах тухай хууль болон хамт өргөн мэдүүлсэн хууль тогтоомжийн төсөл хэлэлцүүлгийн шатанд байна хэмээн Хэвлэл мэдээллийн газраас мэдээлэв."
  },
  {
    "id": 75410,
    "url": "https://www.parliament.mn/nn/75410/",
    "title": "ЭЗБХ: Дэд хороодын дарга нарыг сонгов",
    "date": "2025-07-09",
    "category": "Байнгын хороо",
    "content": "Улсын Их Хурлын Эдийн засгийн байнгын хорооны өнөөдрийн (2025.07.09) хуралдаан 16 цаг 38 минутад гишүүдийн 56.1 хувийн ирцтэйгээр эхэлж, Ж. Бат-Эрдэнэ гишүүн даргаллаа. Хуралдаанаар Эдийн засгийн байнгын хорооны харьяа Аялал жуулчлалын хөгжлийн; Жижиг, дунд үйлдвэрлэлийн хөгжлийн; Инновац, цахим бодлогын хөгжлийн; Тогтвортой хөгжлийн зорилгын дэд хорооны дарга нарыг сонгох тухай асуудлыг хэлэлцэн шийдвэрлэсэн. Улсын Их Хурал дахь МАН-ын бүлгээс Эдийн засгийн байнгын хорооны харьяа Аялал жуулчлалын хөгжлийн дэд хорооны даргад Улсын Их Хурлын гишүүн Н. Батсүмбэрэл, Жижиг, дунд үйлдвэрлэлийн хөгжлийн дэд хорооны даргад Улсын Их Хурлын гишүүн О. Батнайрамдал, Инновац, цахим бодлогын хөгжлийн дэд хорооны даргад Улсын Их Хурлын гишүүн Ч. Анар, Тогтвортой хөгжлийн зорилгын дэд хорооны даргад Улсын Их Хурлын гишүүн Б. Уянга нарыг нэр дэвшүүлсэн талаар тус бүлгийн дарга Ж. Бат-Эрдэнэ танилцуулав. Мөн дээрх гишүүдийн намтарыг тус бүрд нь дэлгэрэнгүй танилцуулсан юм. Хэлэлцэж буй асуудалтай холбогдуулан хуралдаанд оролцсон гишүүд асуулт асууж, үг хэлэх шаардлагагүй хэмээн үзсэн тул санал хураалт явуулав. Хуралдаан оролцсон Улсын Их Хурлын 20 гишүүний 80 хувь нь Улсын Их Хурлын гишүүн Н. Батсүмбэрэлийг (намтрыг эндээс) Аялал жуулчлалын хөгжлийн дэд хорооны даргаар сонгохыг дэмжлээ. Улсын Их Хурлын гишүүн О. Батнайрамдалыг (намтрыг эндээс) Жижиг, дунд үйлдвэрлэлийн хөгжлийн дэд хорооны даргаар сонгохыг гишүүдийн 80 хувь дэмжив. Мөн санал хураалтад оролцсон гишүүдийн 90 хувь нь Улсын Их Хурлын гишүүн Ч. Анарыг (намтрыг эндээс) Инновац, цахим бодлогын хөгжлийн дэд хорооны дэд хорооны даргаар, 85 хувь нь Улсын Их Хурлын гишүүн Б. Уянгыг (намтрыг эндээс) Тогтвортой хөгжлийн зорилгын дэд хорооны даргаар сонгохыг тус тус дэмжсэн. Иймд хуралдаан даргалагч, Улсын Их Хурлын гишүүн Ж. Бат-Эрдэнэ энэ талаарх Байнгын хорооны тогтоолыг төслийг танилцуулаад, төслийг батлах санал хураалтыг явууллаа. Хуралдаанд оролцсон 20 гишүүний 18 нь дэмжсэнээр Эдийн засгийн байнгын хорооны харьяа Аялал жуулчлалын хөгжлийн; Жижиг, дунд үйлдвэрлэлийн хөгжлийн; Инновац, цахим бодлогын хөгжлийн; Тогтвортой хөгжлийн зорилгын дэд хорооны дарга нарыг сонгосон талаарх Байнгын хорооны тогтоол батлагдсан хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75407,
    "url": "https://www.parliament.mn/nn/75407/",
    "title": "БОХХААБХ:УИХ-ын гишүүн Н.Алтаншагайг Агаар орчны бохирдлын дэд хорооны даргаар, УИХ-ын гишүүн М.Мандхай Хүнс, хөдөө аж ахуйн дэд хорооны даргаар сонголоо",
    "date": "2025-07-09",
    "category": "Байнгын хороо",
    "content": "Хуралдаанаар Улсын Их Хурлын Агаар орчны бохирдлын болон Хүнс, хөдөө аж ахуйн дэд хорооны даргыг сонгох асуудлыг хэлэлцлээ. Улсын Их Хурал дахь МАН-ын бүлгээс Агаар орчны бохирдлын дэд хорооны даргад Улсын Их Хурлын гишүүн Н. Алтаншагайг, Хүнс, хөдөө аж ахуйн дэд хорооны даргад Улсын Их Хурлын гишүүн М. Мандхайг нэр дэвшүүлсэн талаар тус бүлгийн дэд дарга А. Ариунзаяа танилцуулав. Хэлэлцэж буй асуудалтай холбогдуулан асуулт асууж, үг хэлэх гишүүн байсангүй. Иймд Улсын Их Хурлын гишүүн Н. Алтаншагайг /намтрыг эндээс/ Агаар орчны бохирдлын дэд хорооны даргаар, Улсын Их Хурлын гишүүн М. Мандхайг /намтрыг эндээс/ Хүнс, хөдөө аж ахуйн дэд хорооны даргаар сонгохыг дэмжих эсэхээр тус бүрд нь санал хураалт явуулахад, хуралдаанд оролцсон гишүүд 100 хувь дэмжсэн. Энэ талаарх Байнгын хорооны тогтоолыг төслийг хуралдаан даргалагч, Улсын Их Хурлын гишүүн Б. Бат-Эрдэнэ танилцуулаад тогтоолын төслийг батлах санал хураалтыг явуулахад, хуралдаанд оролцсон гишүүдийн олонх дэмжсэн тул тогтоол батлагдсанд тооцлоо хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75405,
    "url": "https://www.parliament.mn/nn/75405/",
    "title": "ТББХ: Бүсчилсэн хөгжлийн болон Ёс зүйн дэд хорооны даргаар М.Бадамсүрэн Б.Баярбаатар нарыг сонголоо",
    "date": "2025-07-09",
    "category": "Байнгын хороо",
    "content": "Улсын Их Хурлын Төрийн байгуулалтын байнгын хороо өнөөдөр /2025.07.09/ дахин хуралдаж, Бүсчилсэн хөгжлийн болон Ёс зүйн дэд хорооны даргыг сонгох тухай асуудлыг хэлэлцэв. УИХ дахь МАН-ын бүлгийн дарга Ж. Бат-Эрдэнэ Дэд хороодын даргад нэр дэвшигчдийн талаар танилцуулав. Бүсчилсэн хөгжлийн дэд хорооны даргад УИХ-ын гишүүн М. Бадамсүрэнг нэр дэвшүүлжээ. М. Бадамсүрэн нь 1978 онд төрсөн эхнэр, 2 хүүхдийн хамт амьдардаг. Тэрбээр 1996 онд Дорнод аймгийн Чойбалсан хотын 1 дүгээр сургууль, 2000 онд ШУТИС-ийг газрын тосны инженер мэргэжлээр, 2015 онд Удирдлагын академийг төрийн захиргааны менежментийн чиглэлээр суралцан төгсч, 2020 онд ШУТИС-д техникийн ухааны магистрын зэрэг хамгаалсан, тус сургуулийн профессор юм байна. М. Бадамсүрэн нь 2001-2002 онд Дорнод аймаг дахь Нефть хангамжийн газрын түгээгч, эрхлэгч, 2007-2009 онд “Магнай трейд” ХХК-ийн салбарын дарга, 2009-2012 онд Дорнод аймгийн МАН-ын хорооны дэд дарга, 2012 оноос Дорнод аймгийн МАН-ын хорооны дарга, 2014-2015 онд Дорнод аймгийн Засаг даргын орлогч, 2015-2024 онд Дорнод аймгийн Засаг даргаар ажиллаж байгаад 2024 онд УИХ-ын гишүүнээр сонгогдсон юм. УИХ-ын гишүүн М. Бадамсүрэнгийн УИХ-д сонгогдон ажилласан туршлага, төрийн ажлын мэдлэг, ур чадварыг харгалзан УИХ-ын Төрийн байгуулалтын байнгын хорооны харьяа Бүсчилсэн хөгжлийн дэд хорооны даргад нэр дэвшүүлжээ. Ёс зүйн дэд хорооны даргад УИХ-ын гишүүн Б. Баярбаатарыг нэр дэвшүүлсэн байна. Нэр дэвшигч Б. Баярбаатар нь 1998 онд нийслэлийн ерөнхий боловсролын 48 дугаар сургууль, 2003 онд “Шихихутаг” хууль зүйн дээд сургуулийг эрх зүйч мэргэжлээр төгсч, 2021 онд тус сургуульд Хууль зүйн ухааны магистрын зэрэг хамгаалсан байна. 2022 оноос МУИС-д Улс төрийн судлалын докторантаар суралцаж буй аж. 2003-2004 онд УИХ-ын Аюулгүй байдал, гадаад бодлогын байнгын хорооны даргын туслах, 2004-2006 онд УИХ-ын дэд даргын шадар туслах, 2006-2008 онд УИХ-ын даргын шадар туслах, 2008-2011 онд УИХ дахь МАН-ын бүлгийн ажлын албаны ахлах референт, 2011-2016 онд МАН-ын Удирдах зөвлөлийн хэрэг эрхлэх газар, Нийгмийн бодлогын байнгын хорооны дарга, Намын байгуулалтын хэлтэст улс төрийн ахлах ажилтан, 2016-2020 онд МАН-ын Удирдах зөвлөлийн ажлын алба, Намын байгуулалтын газрын дарга, 2020 оноос МАН-ын Хяналтын ерөнхий хорооны дарга, 2024 онд УИХ-ын гишүүнээр сонгогдон, 2024-2025 онд УИХ-ын Ёс зүй, дэгийн байнгын хорооны даргаар ажиллажээ. Түүний УИХ-д сонгогдон ажилласан туршлага, төрийн ажлын мэдлэг, ур чадварыг харгалзан УИХ-ын Төрийн байгуулалтын байнгын хорооны харьяа Ёс зүйн дэд хорооны даргад нэр дэвшүүлж буйг УИХ дахь МАН-ын бүлгийн дарга Ж. Бат-Эрдэнэ тодотгосон. Нэр дэвшигчдээс асуулт асууж, санал хэлэх гишүүн гараагүй бөгөөд хуралдаанд оролцсон гишүүдийн олонх Дэд хорооны даргад нэр дэвшигчдийг дэмжиж буйгаа илэрхийлж, Дэд хорооны дарга нарыг сонгох тухай Байнгын хорооны тогтоолын төслийг баталлаа хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75402,
    "url": "https://www.parliament.mn/nn/75402/",
    "title": "ХХНББХ: Боловсрол, шинжлэх ухааны болон Соёл, спорт, залуучуудын дэд хорооны дарга нарыг сонголоо",
    "date": "2025-07-09",
    "category": "Байнгын хороо",
    "content": "Улсын Их Хурлын Хүний хөгжил, нийгмийн бодлогын байнгын хороо өнөөдөр (2025.07.09) дахин хуралдаж, Байнгын хорооны эрхлэх асуудлын хүрээнд ажиллах Боловсрол, шинжлэх ухааны болон Соёл, спорт, залуучуудын дэд хороодын даргад нэр дэвшүүлэх асуудлыг хэлэлцлээ. Улсын Их Хурал дахь Монгол Ардын Намын бүлгээс дэд хороодын даргад Улсын Их Хурлын гишүүн С. Зулпхар, М. Ганхүлэг нарын нэрийг дэвшүүлж буй тухай танилцуулгыг Улсын Их Хурлын гишүүн, тус бүлгийн дэд дарга А. Ариунзаяа хийв. Улсын Их Хурлын гишүүн С. Зулпхар Турк Улсын Мимар синаны их сургуульд социологич мэргэжил эзэмшсэн, Удирдлагын академийн багш, тэнхимийн эрхлэгч, захирал, Хөдөлмөр, нийгмийн хамгааллын Дэд сайдын албан хашиж байсан туршлагатай бөгөөд 2024 оноос Улсын Их Хурлын гишүүнээр сонгогдон ажиллаж байгаа бол Улсын Их Хурлын гишүүн М. Ганхүлэг Социал Демократ Монголын Залуучуудын холбооны Бүс хариуцсан нарийн бичгийн дарга, Монгол Ардын намын Улс төрийн бодлогын газрын дарга, Хэнтий аймгийн Иргэдийн төлөөлөгчдийн хурлын төлөөлөгч, Нутгийн зөвлөлийн гүйцэтгэх захирал, Ерөнхий сайдын зөвлөх, Социал Демократ Монголын Оюутны холбооны Ерөнхийлөгч, Хүнс, хөдөө аж ахуй, хөнгөн үйлдвэрийн дэд сайдаар ажилласан, мөнхүү 2024 онд Улсын Их Хурлын гишүүнээр сонгогдсон юм. Байнгын хорооны хуралдаанд оролцсон гишүүдээс дэд хороодын даргад нэр дэвшигчдээс асуух асуулт, санал гараагүй тул тус бүр санал хураалт явуулахад хуралдаанд оролцсон гишүүдийн 89.5 хувь нь дэмжлээ. Иймд Боловсрол, шинжлэх ухааны болон Соёл, спорт, залуучуудын дэд хорооны дарга нарыг сонгох тухай Байнгын хорооны тогтоолын төслийг тус Байнгын хорооны дарга Б. Найдалаа уншиж танилцуулав. Тогтоолын төслийг баталъя гэсэн томьёоллоор санал хураалт явуулахад Байнгын хорооны хуралдаанд оролцсон гишүүдийн 84.2 хувь нь дэмжсэн тул тогтоол батлагдсанд тооцлоо гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": 75398,
    "url": "https://www.parliament.mn/nn/75398/",
    "title": "НББХ: Нийтдээ 15 удаа хуралдаж, 29 асуудал хэлэлцэн, гурван удаагийн сонсгол явуулжээ",
    "date": "2025-07-09",
    "category": "Байнгын хороо",
    "content": "Улсын Их Хурлын 2025 оны хаврын ээлжит чуулганы хугацаанд Нийгмийн бодлогын байнгын хороо нийт 15 удаа хуралдаж, 29 асуудал хэлэлцсэний дотор хуулийн 14, Улсын Их Хурлын тогтоолын дөрөв, Байнгын хорооны тогтоолын найман төсөл, эрхлэх асуудлын хүрээний салбар, яам, агентлаг, харьяа байгууллагын 14 тайлан, мэдээллийг сонсож, хэлэлцжээ. Өргөн мэдүүлсэн хууль тогтоомжийн төслүүдийг хэлэлцүүлэгт бэлтгэх хүрээнд найман санал, дүгнэлт бэлтгэн хүргүүлж, Байнгын хорооны болон нэгдсэн хуралдааны анхны хэлэлцүүлгийн шатанд зарчмын зөрүүтэй 19 санал боловсруулсан байна. Эрхлэх асуудлынхаа хүрээнд хамаарах Улсын Их Хурлын дөрвөн тогтоолыг чуулганы нэгдсэн хуралдаанаар хэлэлцүүлэн батлуулж, хууль, тогтоолын төслийн анхны болон хэлэлцэх эсэх тухай тус бүр хэлэлцүүлгийг явуулсан байна. Байнгын хорооны эрхлэх асуудлын хүрээнд Улсын Их Хурлын даргын захирамжаар байгуулагдсан гурван ажлын хэсэг ажилласан бол Цусны донорын тухай болон Эрхтэн, эд, эс шилжүүлэн суулгах тухай хуулийн төсөл болон хамт өргөн мэдүүлсэн хуулийн төслүүдийг Байнгын хороо болон чуулганы нэгдсэн хуралдааны хэлэлцүүлэгт бэлтгэх, санал, дүгнэлт боловсруулах үүрэг бүхий ажлын хэсгүүдийг байгуулж, ажиллуулжээ. Хяналт, шалгалтын чиг үүргийнхээ хүрээнд тус Байнгын хороо Улсын Их Хурлын гишүүн А. Ариунзаяагаас Гэр бүл, хөдөлмөр, нийгмийн хамгааллын сайдад хандсан хөдөлмөрийн хөлсний доод хэмжээний талаарх асуултын, Улсын Их Хурлын гишүүн Г. Тэмүүлэн, Ж. Чинбүрэн нараас эмнэлгийн тусламж, үйлчилгээ үзүүлэхтэй холбоотой тулгамдаж буй асуудлын талаар Монгол Улсын Ерөнхий сайдад хандсан асуулгын хариуг тус тус хэлэлцэж, Хууль, тогтоолоор үүрэг, чиглэл болгосон Улсын Их Хурлын шийдвэрийн биелэлтийн тайланг сонссон байна. Нийгмийн даатгалын болон Эрүүл мэндийн даатгалын үндэсний зөвлөлийн даатгуулагчийг төлөөлсөн гишүүнд нэр дэвшигчийн нийт гурван удаагийн сонсголыг хуулийн дагуу ил тод, нээлттэй зохион байгуулсан байна. Нийгмийн бодлогын байнгын хорооны дарга, гишүүд Улсын Их Хурлын даргын хамт Хэнтий, Архангай, Дундговь аймгуудад ажиллаж, Дорноговь аймагт Говийн бүсийн зөвлөлийн анхдугаар чуулганд оролцон, Нэгдсэн Үндэстний Байгууллага, Олон Улсын Парламентын Холбоо болон бусад олон улсын байгууллагатай хамтран “Бид эмэгтэйчүүд” чуулга уулзалтын “Хүүхэд гэр бүлийн бодлого” салбар хуралдааныг зохион байгуулж, Хүний эрхийн механизмуудад парламентын оролцоог бэхжүүлэх асуудлаарх уулзалт-хэлэлцүүлэгт илтгэл хэлэлцүүлж, хөдөлмөр эрхлэлтийг дэмжих, эрүүл мэнд, нийгмийн хамгааллын тогтолцоог сайжруулах бодлого, түүний хэрэгжилт, хүүхэд болон хүн амын хоол тэжээл, өндөр насны тэтгэвэр, тэтгэврийн зээлийн асуудлуудаар хоёр талын болон олон талын уулзалтуудыг зохион байгуулсан нь үр дүнтэй болжээ хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75395,
    "url": "https://www.parliament.mn/nn/75395/",
    "title": "АҮББХ: Үйлдвэрлэл, технологи, хуулийн хэрэгжилтийн асуудлуудад анхаарч, ажлын хэсгүүдийг байгуулж ажиллав",
    "date": "2025-07-09",
    "category": "Байнгын хороо",
    "content": "Монгол Улсын Их Хурлын 2025 оны хаврын ээлжит чуулганы хугацаанд Аж үйлдвэржилтийн бодлогын байнгын хороо эрхлэх асуудлынхаа хүрээнд нийт 10 удаа хуралдсаны хоёрыг Байгаль орчин, хүнс, хөдөө аж ахуйн байнгын хороотой хамтран явуулсан байна. Ээлжит чуулганы хугацаанд Байнгын хорооны хуралдаанаар нийт 31 асуудал хэлэлцсэний дотор хуулийн нэг, Улсын Их Хурлын тогтоолын хоёр, Байнгын хорооны тогтоолын 13 төсөл, эрхлэх асуудлын хүрээний салбар, яам, агентлаг, харьяа байгууллагын 16 тайлан, мэдээллийг сонсож, хэлэлцжээ. Мөн хууль санаачлагчаас Улсын Их Хуралд өргөн мэдүүлсэн төслүүдийг хэлэлцүүлэгт бэлтгэх хүрээнд гурван санал, дүгнэлт бэлтгэж ажилласан байна. Эрхлэх асуудлынхаа хүрээнд Байнгын хороо хууль тогтоомжийн хэрэгжилтийг судалж, санал, дүгнэлт гаргах, шийдвэрийн төсөл боловсруулах үүрэг бүхий хянан шалгах дөрвөн ажлын хэсэг байгуулсан нь үйлдвэрлэлийн ус, Ашигт малтмалын тухай хуулийн 42 дугаар зүйл, мега төслүүдийн хэрэгжилт болон хил орчмын худалдаа, хамтын ажиллагаа, бүс нутгийн аж үйлдвэржилттэй холбоотой байна. Ажлын хэсгүүдийг Улсын Их Хурлын гишүүн П. Ганзориг, С. Замира, Д.Үүрийнтуяа, С. Ганбаатар нар ахлан ажиллаж байна. Байнгын хорооны хуралдаанаар эдгээр асуудлын талаар холбогдох байгууллага, албан тушаалтны мэдээллийг сонсож хэлэлцсэний дээр “Тавантолгой түлш” ХХК-ийн үйлдвэрлэл, технологийн үйл ажиллагаа, Жижиг, дунд үйлдвэр, үйлчилгээг дэмжих тухай хуулийн хэрэгжилт, өвөлжилтийн бэлтгэл, “Эрдэнэт машин” цогцолбор үйлдвэр байгуулах төсөл, “Онтрэ” ХХК-ийн ашиглалтын лиценз зэрэг олон асуудлаар мэдээлэл сонсож хэлэлцэн, холбогдох шийдвэрийг гаргаж ажилласан байна. Мөн Байнгын хороо “Монгол газрын тос боловсруулах үйлдвэр барих төсөл”, Өрхийн, бичил, жижиг, дунд үйлдвэрлэлийг дэмжих, “Эрдэнэс Тавантолгой” ХК, “Бор тээг”-ийн нүүрс баяжуулах үйлдвэрүүд, “Тавантолгой төмөр зам” ХК-ийн үйл ажиллагааны асуудлыг шалган судлах, санал, дүгнэлт гаргах үүрэг бүхий ажлын хэсгүүдийг байгуулан ажиллуулжээ. Байнгын хорооны ажлын хэсгүүд Хэнтий, Дорнод, Сүхбаатар, Дорноговь аймгуудад “Өрхийн, бичил, жижиг, дунд үйлдвэр, үйлчилгээний салбарын өнөөгийн нөхцөл байдал, хууль тогтоомжийг шинэчлэх хэрэгцээ, шаардлага” сэдвээр цуврал хэлэлцүүлэг, Инновац, цахим бодлогын байнгын хороотой хамтран ”Хаягдал үнсний ашиглалт, байгаль орчны нөлөөллийн талаар салбар дундын асуудал” сэдэвт уулзалт-хэлэлцүүлэг, Аж үйлдвэр, эрдэс баялгийн яам, “Эрдэнэс ҮТП” ХХК-тай хамтран “Үйлдвэрлэл, технологийн парк-2025” сэдэвт хэлэлцүүлгийг тус тус зохион байгуулсан бөгөөд эдгээрт холбогдох яам, агентлаг, төрийн бус байгууллага, хувийн хэвшлийн болон мэргэжлийн байгууллагуудын төлөөллийг нээлттэй оролцуулсан юм гэж Улсын Их Хурлын Хэвлэл мэдээллийн газраас мэдээллээ."
  },
  {
    "id": 75392,
    "url": "https://www.parliament.mn/nn/75392/",
    "title": "ТББХ: УИХ-ын Бүсчилсэн хөгжлийн болон Ёс зүйн дэд хорооны бүрэлдэхүүнийг хэлэлцэн дэмжлээ",
    "date": "2025-07-09",
    "category": "Байнгын хороо",
    "content": "Улсын Их Хурлын Төрийн байгуулалтын байнгын хороо өнөөдөр /2025.07.09/ хуралдаж, Бүсчилсэн хөгжлийн дэд хорооны болон Ёс зүйн дэд хорооны бүрэлдэхүүний тухай асуудлыг хэлэлцлээ. УИХ дахь МАН-ын бүлгийн дарга Ж. Бат-Эрдэнэ, УИХ-ын Бүсчилсэн хөгжлийн дэд хороог УИХ-ын гишүүн М. Бадамсүрэн, Ж. Бат-Эрдэнэ, Э. Болормаа, Ц. Идэрбат, Н. Номтойбаяр, Б. Пүрэвдорж, Ц. Сандаг-Очир, Ц. Туваан, Г. Уянгахишиг нарын бүрэлдэхүүнтэй, УИХ-ын Ёс зүйн дэд хороог УИХ-ын гишүүн О. Алтангэрэл, А. Ариунзаяа, Б. Баярбаатар, Ч. Лодойсамбуу, Ч. Номин, О. Саранчулуун, Б. Хэрлэн, Д. Энхтуяа, Ө. Шижир нарын бүрэлдэхүүнтэй байгуулах саналыг танилцуулсан. Хэлэлцэж буй асуудалтай холбогдуулан УИХ-ын гишүүн А. Ганбаатар асуулт асууж, хариулт авсаны дараа санал хураалт явуулахад хуралдаанд оролцсон гишүүдийн олонх УИХ-ын Бүсчилсэн хөгжлийн болон Ёс зүйн дэд хороог дээрх бүрэлдэхүүнтэй байгуулахыг дэмжлээ хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75390,
    "url": "https://www.parliament.mn/nn/75390/",
    "title": "ХЗБХ: Хүний эрхийн дэд хороо УИХ-ын 12 гишүүний бүрэлдэхүүнтэй ажиллахыг дэмжив",
    "date": "2025-07-09",
    "category": "Байнгын хороо",
    "content": "Улсын Их Хурлын Хууль зүйн байнгын хорооны өнөөдрийн (2025.07.09) хуралдаан гишүүдийн 64 хувийн ирцтэйгээр 13 цаг 01 минутад эхэлж, Хүний эрхийн дэд хорооны бүрэлдэхүүний тухай асуудлыг хэлэлцэв. Монгол Улсын Их Хурлын тухай хуулийн 27 дугаар зүйлийн 27.7 дахь хэсэгт “Улсын Их Хурлын гишүүний халдашгүй байдлын дэд хороодоос бусад дэд хорооны бүрэлдэхүүнд зөвхөн харьяалах Байнгын хорооны гишүүд орох бөгөөд дэд хорооны бүрэлдэхүүн нь тухайн Байнгын хорооны гишүүдийн хоёрны нэгээс илүүгүй байна” хэмээн заасан байдгийг Д. Цогтбаатар гишүүн хуралдааны эхэнд дурдаад Улсын Их Хурал дахь намын бүлгүүд, бусад Байнгын хороодын саналыг үндэслэн Хүний эрхийн дэд хорооны бүрэлдэхүүнийг тогтсон хэмээлээ. Хуралдаанд холбогдох танилцуулгыг Улсын Их Хурлын гишүүн, Улсын Их Хурал дахь МАН-ын бүлгийн дэд дарга А. Ариунзаяа танилцуулав. Хууль зүйн байнгын хорооны харьяа Хүний эрхийн дэд хорооны бүрэлдэхүүнд Улсын Их Хурлын гишүүн О. Алтангэрэл, Х. Баасанжаргал, П. Сайнзориг, Б. Энхбаяр, О. Номинчимэг, Л. Соронзонболд, Х. Тэмүүжин, Г. Уянгахишиг, М. Нарантуяа-Нара, С. Эрдэнэболд нар ажиллах юм байна. Улсын Их Хурал дахь МАН-ын бүлгийн дэд даргын дээрх танилцуулга, хэлэлцэж буй асуудалтай холбогдуулан Улсын Их Хурлын гишүүн Ж. Баярмаа тодруулга хийж, санал гаргасныг хэлэлцээд Улсын Их Хурлын гишүүн Ж. Баярмаа, Б. Баярбаатар нарыг дэд хорооны бүрэлдэхүүнд нэмэхээр боллоо. Улсын Их Хурлын дээрх 12 гишүүнийг Хүний эрхийн дэд хорооны бүрэлдэхүүнд батлахыг дэмжих санал хураалт явуулахад гишүүд 87.5 хувийн саналаар дэмжсэн. Иймд энэ талаарх Хууль зүйн байнгын хорооны санал, дүгнэлтийг чуулганы нэгдсэн хуралдаанд танилцуулахаар шийдвэрлэлээ. Хууль зүйн байнгын хорооны харьяа Хүний эрхийн дэд хороо нь хүний эрх, эрх чөлөөний баталгаа, өршөөл, цагаачлал, иргэний харьяаллын бодлогын асуудлыг дагнан эрхэлж, энэ хүрээнд судалгаа хийх, холбогдох мэдээлэл авах, зохих албан тушаалтан, иргэн, байгууллагаас тайлбар авах, ажлын хэсэг байгуулах, Улсын Их Хурлын бусад шийдвэрийн төсөл боловсруулах, санал, дүгнэлт гаргаж, түүнийгээ харьяалагдах Байнгын хороонд, шаардлагатай бол Байнгын хороогоор уламжлан нэгдсэн хуралдаанаар хэлэлцүүлэх, эрхэлсэн асуудлаараа тогтоол гаргах эрхтэй гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": 75389,
    "url": "https://www.parliament.mn/nn/75389/",
    "title": "ЭЗБХ: Дөрвөн дэд хорооны бүрэлдэхүүний тухай асуудлыг хэлэлцэн шийдвэрлэлээ",
    "date": "2025-07-09",
    "category": "Байнгын хороо",
    "content": "Улсын Их Хурлын Эдийн засгийн байнгын хорооны өнөөдрийн (2025.07.09) хуралдаан 12 цаг 12 минутад гишүүдийн 54.8 хувийн ирцтэйгээр эхэлж, Дэд хороодын бүрэлдэхүүний тухай асуудлыг хэлэлцэн шийдвэрлэлээ. Тус хуралдааныг Улсын Их Хурлын гишүүн Ж. Бат-Эрдэнэ даргалсан юм. Улсын Их Хурлын 2025 оны 7 дугаар сарын 08-ны өдрийн чуулганы нэгдсэн хуралдаанаар Монгол Улсын Их Хурлын тухай хуульд нэмэлт, өөрчлөлт оруулах тухай хуулийг баталсан бөгөөд энэ дагуу Улсын Их Хурлын Байнгын хорооны бүрэлдэхүүн дэх дэд хороодыг өөрчлөн байгуулж байгаа юм. Энэ хүрээнд Эдийн засгийн байнгын хорооны бүрэлдэхүүнд Аялал жуулчлалын хөгжлийн; Жижиг, дунд үйлдвэрлэлийн хөгжлийн; Инновац, цахим бодлогын хөгжлийн; Тогтвортой хөгжлийн зорилгын дэд хороог байгуулж, өнөөдрийн хуралдаанаар Дэд хороодын бүрэлдэхүүний тухай асуудлыг хэлэлцэв. Хуралдаанд холбогдох танилцуулгыг Улсын Их Хурлын гишүүн, Улсын Их Хурал дахь МАН-ын бүлгийн дарга Ж. Бат-Эрдэнэ танилцууллаа. Аялал жуулчлалын хөгжлийн дэд хорооны бүрэлдэхүүнд Улсын Их Хурлын гишүүн Р. Батболд, Н. Батсүмбэрэл, Ш. Бямбасүрэн, Г. Лувсанжамц, Э. Одбаяр, Б. Тулга, М. Энхцэцэг нар ажиллах юм байна. Жижиг, дунд үйлдвэрлэлийг дэмжих, хөгжлийн бодлогын асуудлыг дагнан эрхэлж, энэ хүрээнд судалгаа хийх, холбогдох мэдээлэл авах, зохих албан тушаалтан, иргэн, байгууллагаас тайлбар авах, ажлын хэсэг байгуулах, Улсын Их Хурлын бусад шийдвэрийн төсөл боловсруулах, санал, дүгнэлт гаргаж, түүнийгээ харьяалагдах Байнгын хороонд, шаардлагатай бол Байнгын хороогоор уламжлан нэгдсэн хуралдаанаар хэлэлцүүлэх, эрхэлсэн асуудлаараа тогтоол гаргах эрхтэй Жижиг, дунд үйлдвэрлэлийн хөгжлийн дэд хороог Ж. Алдаржавхлан, Ц. Баатархүү, М. Бадамсүрэн, О. Батнайрамдал, П. Батчимэг, Ж. Ганбаатар, Р. Сэддорж нарын бүрэлдэхүүнтэйгээр байгуулах аж. Инновац, цахим бодлогын хөгжлийн дэд хороо нь өндөр технологи, үндэсний инновацыг дэмжих, хөгжүүлэх, үйлдвэрлэл, үйлчилгээнд нэвтрүүлэх, цахим хөгжлийн бодлогын асуудлыг дагнан эрхэлж, энэ хүрээнд судалгаа хийх, холбогдох мэдээлэл авах, зохих албан тушаалтан, иргэн, байгууллагаас тайлбар авах, ажлын хэсэг байгуулах, Улсын Их Хурлын бусад шийдвэрийн төсөл боловсруулах, санал, дүгнэлт гаргаж, түүнийгээ харьяалагдах Байнгын хороонд, шаардлагатай бол Байнгын хороогоор уламжлан нэгдсэн хуралдаанаар хэлэлцүүлэх, эрхэлсэн асуудлаараа тогтоол гаргах эрхтэй. Тус дэд хорооны бүрэлдэхүүнд Ч. Анар, Ц. Баатархүү, Р. Батболд, Ж. Бат-Эрдэнэ, Х. Булгантуяа, П. Ганзориг, Б. Жаргалан, Л. Соронзонболд, Б. Тулга нарын Улсын Их Хурлын 9 гишүүн ажиллана хэмээн Ж. Бат-Эрдэнэ гишүүн танилцууллаа. Тогтвортой хөгжлийн зорилгын дэд хороо нь Монгол Улсын тогтвортой хөгжлийн зорилгуудыг хууль тогтоомж болон хөгжлийн бодлого, төлөвлөлтийн баримт бичигт тусгах, хэрэгжилтэд хяналт тавих асуудлыг дагнан эрхэлж, энэ хүрээнд судалгаа хийх, холбогдох мэдээлэл авах, зохих албан тушаалтан, иргэн, байгууллагаас тайлбар авах, ажлын хэсэг байгуулах, Улсын Их Хурлын бусад шийдвэрийн төсөл боловсруулах, санал, дүгнэлт гаргаж, түүнийгээ харьяалагдах Байнгын хороонд, шаардлагатай бол Байнгын хороогоор уламжлан нэгдсэн хуралдаанаар хэлэлцүүлэх, эрхэлсэн асуудлаараа тогтоол гаргах эрхтэй юм. Тогтвортой хөгжлийн зорилгын дэд хорооны бүрэлдэхүүнд Улсын Их Хурлын гишүүн Б. Заяабал, Г. Лувсанжамц, М. Мандхай, Б. Найдалаа, Б. Пунсалмаа, А. Ундраа, Б. Уянга, С. Цэнгүүн нарын 8 гишүүн ажиллахаар төсөлд тусгажээ. Хэлэлцэж буй асуудал болон дээрх танилцуулгатай холбогдуулан Улсын Их Хурлын гишүүн П. Ганзориг, М. Мандхай, Б. Тулга нар асуулт асууж, байр сууриа илэрхийлсний дараа санал хураалт явууллаа. Аялал жуулчлалын хөгжлийн; Жижиг, дунд үйлдвэрлэлийн хөгжлийн; Инновац, цахим бодлогын хөгжлийн; Тогтвортой хөгжлийн зорилгын дэд хороодын бүрэлдэхүүнийг хуралдаанд оролцсон 20 гишүүний 13 буюу 65 хувь нь дэмжив. Иймд энэ талаарх санал, дүгнэлтээ чуулганы нэгдсэн хуралдаанд танилцуулахаар шийдвэрлэсэн гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": 75388,
    "url": "https://www.parliament.mn/nn/75388/",
    "title": "ӨБХ: Байнгын хорооны даргад Улсын Их Хурлын гишүүн О.Номинчимэгийн нэрийг дэвшүүлэв",
    "date": "2025-07-09",
    "category": "Байнгын хороо",
    "content": "Улсын Их Хурлын Өргөдлийн байнгын хороо өнөөдөр (2025.07.09) хуралдаж, Байнгын хорооны даргад нэр дэвшүүлэх асуудлыг хэлэлцэв. Байнгын хорооны хуралдааныг Улсын Их Хурлын гишүүн Д. Рэгдэл даргалан явууллаа. Улсын Их Хурал дахь Монгол Ардын Намын бүлгээс тус Байнгын хорооны даргад нэр дэвшүүлж буй тухай танилцуулгыг Улсын Их Хурлын гишүүн, тус бүлгийн дэд дарга А. Ариунзаяа хийлээ. Байнгын хорооны даргад Улсын Их Хурлын гишүүн Одсүрэнгийн Номинчимэгийг нэр дэвшүүлж багааг тэрбээр дурдаад, товч намтрыг танилцуулсан юм. Нэр дэвшигч О. Номинчимэг 2001 онд Монгол Улсын Их Сургуулийн харьяа Монгол-Туркийн хамтарсан байгалийн ухааны төрөлжсөн дунд сургууль, 2004 онд Токиогийн Гадаад Хэлний Их Сургууль, 2008 онд Токиогийн Их Сургуулийг эрх зүйч (LLB) мэргэжлээр төгсөж, 2010 онд Токиогийн Их Сургуульд Харьцуулсан эрх зүйн магистр (MA in Law), 2015 онд Колумбийн Хуулийн Сургууль Хууль зүйн магистр (LLM)-ийн зэрэг хамгаалжээ. Тэрбээр 2010-2021 онд Мицубиши Корпораци, Хоган Ловеллс компанийн хуульч, Өмгөөллийн “Авинекс Партнерс” ХХН, “Номин энд Адвокатс” ХХН-ийн үүсгэн байгуулагч, захирлаар ажиллаж байгаад 2021-2022 онд Монгол Улсын Их Хурлын Тамгын газрын Тэргүүн дэд дарга, 2022-2023 онд Монгол Улсын Их Хурлын даргын зөвлөх, 2023-2024 онд Нийслэлийн Засаг Даргын орлогчоор ажилласан байа. 2024 оноос Улсын Их Хурлын гишүүнээр сонгогджээ. Байнгын хорооны хуралдаанд оролцсон гишүүдээс тус Байнгын хорооны даргад нэр дэвшүүлэх талаар өөр санал гараагүй бөгөөд хэлэлцэж буй асуудлаар Улсын Их Хурлын гишүүн Ж. Батсуурь асуулт асууж, Г. Лувсанжамц, С. Эрдэнэбат, Ж. Золжаргал, Ж. Галбадрах, мөн хуралдаан даргалагч Д. Рэгдэл нар үг хэлж, нэр дэвшигчийг дэмжиж байгаагаа илэрхийлэв. Санал хураалт явуулахад Байнгын хорооны хуралдаанд оролцсон гишүүд нэр дэвшигчийг 100 хувь дэмжсэн тул санал дүгнэлтийг Улсын Их Хурлын чуулганы нэгдсэн хуралдаанд танилцуулахаар тогтлоо гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": 75385,
    "url": "https://www.parliament.mn/nn/75385/",
    "title": "БОХХААБХ:Агаар орчны бохирдлын болон Хүнс, хөдөө аж ахуйн дэд хорооны бүрэлдэхүүний тухай асуудлыг хэлэлцлээ",
    "date": "2025-07-09",
    "category": "Байнгын хороо",
    "content": "Улсын Их Хурлын Байгаль орчин, хүнс, хөдөө аж ахуйн байнгын хорооны өнөөдрийн /2025.07.09/ хуралдаан 10 цаг 33 минутад гишүүдийн 51.7 хувийн ирцтэй эхэлж, Монгол Улсын Их Хурлын Агаар орчны бохирдлын болон Хүнс, хөдөө аж ахуйн дэд хорооны бүрэлдэхүүний тухай асуудлыг хэлэлцлээ. Хуралдааныг Улсын Их Хурлын гишүүн Б. Бат-Эрдэнэ даргалсан бөгөөд хэлэлцэх асуудалтай холбогдуулан асуулт асууж, үг хэлэх гишүүн байсангүй. Монгол Улсын Их Хурлын чуулганы хуралдааны дэгийн тухай хуулийн 22 дугаар зүйлийн 22.3-т заасны дагуу “Дэд хорооны бүрэлдэхүүний тухай асуудлыг харьяалах Байнгын хорооны хуралдаанаар урьдчилан хэлэлцэх бөгөөд нэгдсэн хуралдаан Байнгын хорооны гаргасан санал, дүгнэлтийг үндэслэн дэд хорооны бүрэлдэхүүний тухай тогтоол батална.” гэдгийг хуралдаан даргалагч дурдав. Улсын Их Хурлын гишүүн, Улсын Их Хурал дахь МАН-ын бүлгийн дэд дарга А. Ариунзаяа Дэд хороодын бүрэлдэхүүний талаар танилцууллаа. Хэлэлцэж буй асуудалтай холбогдуулан асуулт асууж, үг хэлэх гишүүн байгаагүй тул энэ талаарх санал хураалтыг явуулсан. Тухайлбал, Монгол Улсын Их Хурлын Агаар орчны бохирдлын дэд хороог Улсын Их Хурлын гишүүн Н. Алтаншагай, Б. Бат-Эрдэнэ, У. Отгонбаяр, Н. Наранбаатар, С. Замира, А. Ундраа, Ж. Золжаргал, С. Одонтуяа, Л. Мөнхбаясгалан, Ж. Чинбүрэн нарын бүрэлдэхүүнтэй байгуулахыг хуралдаанд оролцсон гишүүдийн олонх дэмжлээ. Мөн Монгол Улсын Их Хурлын Хүнс, хөдөө аж ахуйн дэд хороог Улсын Их Хурлын гишүүн М. Мандхай, Ж. Батжаргал, Ц. Идэрбат, З. Мэндсайхан, С. Лүндэг, Б. Мөнхсоёл, Ц. Туваан, Д. Жаргалсайхан, Ц. Мөнхбат, Т. Мөнхсайхан, П. Батчимэг нарын бүрэлдэхүүнтэй байгуулахыг хуралдаанд оролцсон гишүүдийн олонх дэмжив. Энэ талаарх Байнгын хорооны санал, дүгнэлтийг Улсын Их Хурлын гишүүн М. Ганхүлэг чуулганы нэгдсэн хуралдаанд танилцуулахаар тогтов хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75384,
    "url": "https://www.parliament.mn/nn/75384/",
    "title": "ТБХ:Төсвийн тогтвортой байдлын тухай хуульд нэмэлт оруулах тухай хуулийн төслийн эцсийн хэлэлцүүлгийг хийлээ",
    "date": "2025-07-09",
    "category": "Байнгын хороо",
    "content": "Улсын Их Хурлын Төсвийн байнгын хорооны өнөөдрийн /2025.07.08/ хуралдаан 10 цаг 30 минутад гишүүдийн 51.7 хувийн ирцтэй эхэлж, гурван асуудал хэлэлцэн шийдвэрлэв. Хуралдааны эхэнд Байнгын хорооны дарга Х. Ганхуягийн танилцуулсан хэлэлцэх асуудалтай холбогдуулан асуулт асууж, үг хэлэх гишүүн байсангүй. Хуралдаанаар Засгийн газраас 2025 оны 07 дугаар сарын 03-ны өдөр өргөн мэдүүлсэн Төсвийн тогтвортой байдлын тухай хуульд нэмэлт оруулах тухай хуулийн төслийн эцсийн хэлэлцүүлгийг хийсэн. Улсын Их Хурлын чуулганы нэгдсэн хуралдаанаар хуулийн төслийн анхны хэлэлцүүлгийг явуулах үед гишүүдээс гаргасан саналыг нэмж тусгасан төслийн эцсийн хэлэлцүүлэгт бэлтгэсэн хувилбартай холбогдуулан асуулт асууж, үг хэлэх гишүүн байсангүй. Энэ талаарх Байнгын хорооны танилцуулгыг Улсын Их Хурлын чуулганы нэгдсэн хуралдаанд танилцуулахаар тогтов. Дараа нь Засгийн газраас 2025 оны 07 дугаар сарын 07-ны өдөр өргөн мэдүүлсэн “Засгийн газрын өрийн баталгаа гаргах зөвшөөрөл олгох тухай” Улсын Их Хурлын тогтоолын төслийн анхны хэлэлцүүлгийг хийлээ. Хэлэлцэж буй асуудалтай холбогдуулан Улсын Их Хурлын гишүүн Г. Ганбаатар, Р. Батболд нар асуулт асууж, Улсын Их Хурлын гишүүн Б. Жаргалан, Дав. Цогтбаатар нар үг хэлсэн. Гишүүд асуудлыг зарчмын хувьд дэмжиж байгаагаа илэрхийлэхийн зэрэгцээ төслийн хүрээнд барих авто замын нэг км-ын ажлын өртөг өндөр буй шалтгааныг илүүтэй тодруулж байв. “Засгийн газрын өрийн баталгаа гаргах зөвшөөрөл олгох тухай” Улсын Их Хурлын тогтоолын төслийн талаар гишүүдээс зарчмын зөрүүтэй санал гаргаагүй тул Байнгын хорооны дарга Монгол Улсын Их Хурлын чуулганы хуралдааны дэгийн тухай хуульд заасны дагуу төслийг анхны хэлэлцүүлгээр нь батлах горимын саналыг гаргалаа. Уг саналыг хуралдаанд оролцсон гишүүдийн 88.2 хувь нь дэмжсэн тул энэ талаарх Байнгын хорооны санал, дүгнэлтийг Улсын Их Хурлын чуулганы нэгдсэн хуралдаанд танилцуулахаар тогтов. Үргэлжлүүлэн Улсын Их Хурлын Төсвийн зарлагын хяналтын дэд хорооны бүрэлдэхүүнд өөрчлөлт оруулах тухай асуудлыг хэлэлцсэн. Төсвийн зарлагын хяналтын дэд хороонын бүрэлдэхүүнд Улсын Их Хурлын гишүүн Ж. Алдаржавхлан, Ч. Номин нарыг нэмж оруулан, ингэснээр уг дэд хороо 12 гишүүнтэй болж буйг Байнгын хорооны дарга Х. Ганхуяг танилцууллаа. Хэлэлцэж буй асуудалтай холбогдуулан Улсын Их Хурлын гишүүн П. Мөнхтулга асуулт асууж, үг хэлсний дараа Улсын Их Хурлын Төсвийн зарлагын хяналтын дэд хороонын бүрэлдэхүүнд Улсын Их Хурлын гишүүн Ж. Алдаржавхлан, Ч. Номин нарыг нэмэхийг дэмжье гэдэг саналын томьёоллоор санал хураахад, хуралдаанд оролцсон гишүүдийн 88.9 хувь нь дэмжлээ хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75377,
    "url": "https://www.parliament.mn/nn/75377/",
    "title": "АБГББХ: Г.Тэмүүлэнг Аюулгүй байдал, гадаад бодлогын байнгын хорооны даргаар улируулан сонгохыг дэмжлээ",
    "date": "2025-07-09",
    "category": "Байнгын хороо",
    "content": "Улсын Их Хурлын Аюулгүй байдал, гадаад бодлогын байнгын хороо өнөөдөр /2025.07.09/ хуралдаж Байнгын хорооны даргыг сонгох тухай асуудлыг хэлэлцлээ. УИХ дахь МАН-ын бүлгийн дарга Ж. Бат-Эрдэнэ тус Байнгын хорооны даргаар Г. Тэмүүлэнг улируулан сонгохоор нэр дэвшүүлж буйг танилцуулав. Г. Тэмүүлэн 1981 онд төрсөн, эхнэр 3 хүүхдийн хамт амьдардаг. 2003 онд “American university” сургуулийг олон улсын харилцааны бакалавр, 2005 онд тус сургуулийг Олон улсын удирдлагын магистр зэрэгтэй төгссөн. 2006-2009 онд Ашигт малтмал газрын тосны газрын Гэрээлэлтийн хэлтэст мэргэжилтэн, ахлах мэргэжилтэн, хэлтсийн дарга, 2009-2014 онд Төрийн өмчит “Эрдэнэс МГЛ” ХХК-д дэд захирал, 2013-2015 онд“Оюутолгой” ХХК-д Төлөөлөн удирдах зөвлөлийн гишүүн, 2014-2015 онд Монгол Улсын Уул уурхайн яамны дэд сайд, 2015 оноос Нийгмийн ардчилал монголын залуучуудын холбооны ерөнхийлөгч, Монгол ардын намын удирдах зөвлөлийн гишүүн, 2016-2020, 2020-2024 он, 2024 оноос Монгол Улсын Их Хурлын гишүүн, 2022-2024 онд Монгол Улсын Их Хурлын Төсвийн байнгын хорооны дарга, 2024 оноос Монгол Улсын Их Хурлын Аюулгүй байдал, гадаад бодлогын байнгын хорооны даргаар ажиллаж байгаа юм. Түүний УИХ-ын гишүүнээр гурван удаа сонгогдож ажилласан ажлын туршлага, төрийн албанд ажилласан мэдлэг ур чадварыг нь харгалзан ийнхүү Байнгын хорооны даргаар улируулан сонгохоор нэр дэвшүүлж байгааг бүлгийн дарга Ж. Бат-Эрдэнэ тодотгосон. Хэлэлцэж буй асуудалтай холбогдуулан асуулт асууж, үг хэлэх гишүүн гараагүй бөгөөд хуралдаанд оролцсон гишүүдийн олонх Г. Тэмүүлэнг Байнгын хорооны даргаар улируулан сонгохыг дэмжиж, Байнгын хорооны санал, дүгнэлтийг чуулганы нэгдсэн хуралдаанд танилцуулахаар тогтлоо хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75374-1",
    "url": "https://www.parliament.mn/nn/75374/",
    "title": "Байнгын хороодын хамтарсан хуралдаанаар өвөлжилтийн бэлтгэл ажлын талаарх холбогдох байгууллагуудын мэдээлэл сонслоо",
    "date": "2025-07-08",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Байгаль орчин, хүнс, хөдөө аж ахуйн болон Аж үйлдвэржилтийн бодлогын байнгын хорооны хамтарсан өнөөдрийн /2025.07.08/ хуралдаанаар Өвөлжилтийн бэлтгэлийг хангах хүрээнд хийгдэж байгаа ажлын талаарх Монгол Улсын Шадар сайд, Эрчим хүчний сайд, Хүнс, хөдөө аж ахуй, хөнгөн үйлдвэрийн сайд болон Нийслэлийн Засаг дарга бөгөөд Улаанбаатар хотын захирагчийн мэдээллийг сонслоо. Хуралдааныг Байгаль орчин, хүнс, хөдөө аж ахуйн байнгын хорооны дарга Б. Бейсен даргалсан. Өвөлжилтийн бэлтгэлийг хангах хүрээнд хийж буй ажлын талаарх Монгол Улсын Шадар сайдын мэдээллийг Улсын онцгой комиссын нарийн бичгийн дарга Т. Баярхүү танилцуулав. Тэрбээр мэдээлэлдээ, Монгол орны хувьд уур амьсгалын өөрчлөлт нэгэнт бодит аюул болж, ган, зуд, цөлжилт болон үүнийг дагасан хуурайшилт, ой, хээрийн түймэр зэрэг гамшиг илүү олон давтагдаж, удаан үргэлжлэн хүн амын тэр дундаа хөдөө аж ахуйн салбарт ажиллагсдын эмзэг байдлыг нэмэгдүүлж байна. Түүнчлэн эрчим хүч, дулааны эх үүсвэр, шугам сүлжээ, дэд бүтэц хуучирсан, чадлын дутагдалтай байдал нь хот суурин газруудын эмзэг байдлыг улам нэмэгдүүлж байгааг дурдлаа. Мөн сүүлийн 15-20 жилд ган зудын давтамж ойртож, үзүүлж байгаа сөрөг нөлөөлөл нь нэмэгдсээр байгааг онцлоод Монгол орны бэлчээрийн ургамлын ургалтын байдал 06 дугаар сарын 20-ны өдрийн байдлаар нийт нутгийн 3.0 хувьд муу, 61 хувьд хэвийн, 36 хувьд дунд зэргийн ургацтай. Баян-Өлгий, Увс, Говь-Алтай аймгийн зарим нутгаар, Ховд, Хөвсгөл, Өвөрхангай, Өмнөговь аймаг, төвийн ганц зарим сумдаар бэлчээрийн ургац муу байна. Энэ үнэлгээ ойрын өдрүүдэд шинэчлэгдэх бөгөөд хэт халалтын улмаас гантай нутаг дэвсгэрийн хэмжээ нэмэгдэх магадлалтай байна гэв. Түүнчлэн Ус цаг уур орчны судалгаа мэдээллийн хүрээлэнгээс сансрын мэдээлэлд суурилан боловсруулсан гангийн үнэлгээнээс үзэхэд, нийт нутаг дэвсгэрийн 0.2 хувь нь маш хүчтэй гантай, 0.9 хувь нь хүчтэй гантай, 4.2 хувь нь гантай, 11.3 хувь нь гандуу байна гэсэн тоон мэдээллийг танилцуулсан. Олон улс, бүс нутагт үүссэн хямралт нөхцөл байдал, уур амьсгалын өөрчлөлтийн сөрөг нөлөөлөл, зуншлагын төлөв байдал зэргээс хамаарч ирэх 2025-2026 оны өвөлжилт, хаваржилтын бэлтгэл ажлыг эртнээс хангах чиглэлээр холбогдох арга хэмжээг авч, ажиллаж байна. Энэ чиглэлээр Улсын онцгой комиссын 2 дугаар хуралдааныг 2025 оны 6 дугаар сарын 25-ны өдөр зохион байгуулж, салбарын сайд, аймаг, Нийслэлийн Засаг дарга нарт холбогдох үүрэг чиглэлийг өгч, хэрэгжилтэд хяналт тавьж ажиллаж байгааг Улсын онцгой комиссын Нарийн бичгийн дарга мэдээлэлдээ дурдсан. Үргэлжлүүлэн Хөдөө аж ахуйн салбарын 2025-2026 оны өвөлжилт, хаваржилтын бэлтгэлийн талаарх мэдээллийг Хүнс, хөдөө аж ахуй, хөнгөн үйлдвэрийн сайд Ж. Энхбаяр танилцуулав. Тэрбээр, салбарын яам нь холбогдох бусад мэргэжлийн байгууллагаас бэлтгэсэн бэлчээрийн ургамлын ургац, гангийн зураглал, хур тунадас, агаарын температурын 7 хоногийн болон сарын төлөвт суурилсан хөдөө аж ахуйн салбарын технологит арга хэмжээг үе шаттай хэрэгжүүлэн ажиллаж байгааг тодотголоо. Бэлчээрийн ургамлын ургацын байдал 36 хувьд нь дунд зэргийн ургацтай, 61 хувь нь хэвийн, 3 хувьд нь муу гангийн байдалтай байна гээд ирэх наймдугаар сарын 20-ны өдөр гэхэд ургац, гангийн зураглалыг гаргаж дуусна. Үүнд суурилаад мал аж аухйн салбарын өвөлжилт, хаваржилтын бэлтгэл хангах, хэрэгжүүлэх арга хэмжээ, онцгойлон анхаарах бүс нутгийг тогтоож, төсөв хөрөнгө, зохион байгуулалтын арга хэмжээгээ авч эхэлнэ гэв. Холбогдох мэдээллийг доорх зурагнаас харна уу. 2024 оны жилийн эцсээр 57.6 сая толгой мал тоологдлоо. 2025 онд 20.8 сая төл бойжиж, нийт 77 сая 680 мянган толгой мал, хонин толгойд шилжүүлснээр 110 сая мал Монгол Улсын хэмжээнд бэлчээрлэж байна. 2025 онд 7 сая малыг дотооддоо хэрэгцээлэхийн зэрэгцээ зах зээлд 20 сая толгой малыг худалдаалж, экспортлох боломж байна. Нийт хонин толгойд шилжүүлснээр 83 сая мал өвөлжиж, хаваржихаар тооцож, бэлтгэж хангах шаардлага үүсэж буйг Ж. Энхбаяр сайд мэдээлэлдээ дурдаад цаашид хэрэгжүүлэх ажлуудын талаар танилцуулав. Дараа нь Эрчим хүчний салбарын 2025-2026 оны өвөлжилтийн бэлтгэл ажлын явц, цаашид анхаарах асуудлын талаар тус яамны Төрийн нарийн бичгийн даргын албан үүргийг түр орлон гүйцэтгэгч Б. Ерөн-Өлзий танилцуулсан. Өвлийн их ачааллын үед төвийн бүсийн нэгдсэн сүлжээний оргил ачаалал 2024 оны 12 дугаар сарын 26-ны өдөр 1655.6 МВт хүрч, өмнөх оны өвлийн оргил ачааллаас 1.2 хувь буюу 19.6 МВт-аар өссөн. 2025-2026 оны төвийн бүсийн нэгдсэн сүлжээний оргил ачаалал нь 8.7 хувь буюу 144 МВт-аар нэмэгдэж, 1800 МВт хүрэх таацтай байгааг дурдаад дулааны цахилгаан станцуудын тоноглолын насжилт 32-65 жил, цахилгаан дамжуулах, түгээх шугамын насжилт 32-62 жил болж байгаа бөгөөд нийт ашиглалтын хугацаа өндөртэй тоног төхөөрөмжийн эзлэх хувь, хэмжээ 40 орчим хувийг бүрдүүлж байна гэлээ. Мөн Монгол Улсын эрчим хүчний нэгдсэн системийн эх үүсвэрийн чадлын дутагдлаас шалтгаалан өвлийн их ачааллын үед дулааны цахилгаан станцуудын уурын генератор, турбин генератор, дулааны сүлжээний халаагч зэрэг үндсэн тоног төхөөрөмж бүрэн ачааллаар бэлтгэл нөөцгүйгээр ажиллаж байгааг мэдээлэлдээ онцолсон бөгөөд эрчим хүчний салбарын 2024 оны алдагдал 231 тэрбум төгрөг хүрч, өмнөх оныхоос оноос 2.3 дахин нэмэгдсэн. Эрчим хүчний зохицуулах хорооны 2024 оны 11 дүгээр сарын 01-ний өдрийн шийдвэрийн дагуу эрчим хүчний тарифыг нэмэгдүүлснээр 546 тэрбум төгрөгөөр борлуулалтын орлого нэмэгдэж салбарын алдагдлыг бууруулсан гэлээ. Эрчим хүчний салбарын нийт 46 компаниудын хэмжээнд 2025-2026 оны өвөлжилтийн бэлтгэл хангах үндсэн болон туслах тоноглолын их засвар болон техник зохион байгуулалт, хөрөнгө оруулалтын ажлын явц 2025 оны 06 дугаар сарын 27-ны өдрийн байдлаар дунджаар 36.4 хувийн гүйцэтгэлтэй байна. Нийт 1781 нэр төрлийн ажилд 407.1 тэрбум төгрөг, үүнээс их засварт 761 нэр төрлийн ажилд 150.6 тэрбум төгрөг, техник зохион байгуулалтын арга хэмжээний 431 нэр төрлийн ажилд 101.9 тэрбум төгрөг, хөрөнгө оруулалтын 589 нэр төрлийн ажилд 154.5 тэрбум төгрөг зарцуулахаар төлөвлөсөн гэдгийг мэдээлэлд дурдсан байв. Хуралдаан Нийслэлийн Засаг дарга бөгөөд Улаанбаатар хотын захирагч Х. Нямбаатарын “Нийслэлийн 2025-2026 оны өвөлжилтийн бэлтгэл хангах талаар” мэдээллээр үргэлжилсэн. Нийслэлийн харьяа 22 байгууллага, есөн дүүрэг бүхэлдээ 2025-2026 оны өвөлжилтийн бэлтгэл ажлыг хангах хүрээнд нийтдээ 750 ажил хийж хэрэгжүүлэхээс 7 дугаар сарын 5-ны өдрийн байдлаар ажлын гүйцэтгэл 40.6 хувьтай байгаа бөгөөд тухайлбал, дулаан хангамжийн бэлтгэл ажлын гүйцэтгэл 46, цахилгаан хангамжийн бэлтгэл 28.9, ус хангамж, ариутгах татуургын ажил нийтдээ 35 хувийн гүйцэтгэлтэй. Урсгал засварын ажлын тухайд 3387 шугам тоноглол, аянгын улирлын өмнөх бэлтгэл ажлаар 35квт-ын 21 дэд станц, 400км агаарын шугам, 6-10квт-ын 271 дэд станц,1765км цахилгаан дамжуулах агаарын шугам засвар, шинэчлэлийн ажил 76.7 хувийн гүйцэтгэлтэй байгааг мэдээлэлд дурдсан байлаа."
  },
  {
    "id": "75374-2",
    "url": "https://www.parliament.mn/nn/75374/",
    "title": "Байнгын хороодын хамтарсан хуралдаанаар өвөлжилтийн бэлтгэл ажлын талаарх холбогдох байгууллагуудын мэдээлэл сонслоо",
    "date": "2025-07-08",
    "category": "Байнгын хороо",
    "part": 2,
    "totalParts": 2,
    "content": "Мөн Улаанбаатар хотын оршин суугчдыг ундны цэвэр усаар хангах, бохирын усыг татан зайлуулах ажлын хүрээнд нийтдээ 27 нэр төрлийн ажил төлөвлөснөөс биелэлт 35 хувьтай байгааг дурдахын зэрэгцээ Улаанбаатар хот ус хангамжийн төв нэг эх үүсвэртэй байсан бол ирэх 08 дугаар сараас эхлэн баруун эх үүсвэр ашиглалтад орно. Баруун эх үүсвэр хоногт 180 мянган тонн куб метр ус нийлүүлэх чадалтай гэж байлаа. Түүнчлэн мэдээлэлд, Орон сууц, нийтийн аж ахуйн хорооллын доторх шугам сүлжээний шинэчлэлийн ажил 34.2 хувь, Орон сууц нийтийн аж ахуйн удирдах газар ОНӨААТҮГ-ын төлөвлөсөн ажлын гүйцэтгэл 34.2 хувь, хувийн хэвшлийн орон сууцны конторуудын өвөлжилтийн бэлтгэл ажил 32 хувьтай байгааг дурдсан байв. Мөн нийслэлийн үерийн хамгаалалт, барилга байгууламжийн ашиглалт, хөрөнгө оруулалтын ажлын хүрээнд 218 км авто замын борооны ус зайлуулах шугам сүлжээний цэвэрлэгээний ажлын гүйцэтгэлд 40 хувь, борооны болон хөрсний ус зайлуулах насос станцын ашиглалт засвар, шинэчлэлийн ажил 40.5 хувь, шугам сүлжээний 75 худгийн нөхөн сэргээлт 80 хувь, барилга байгууламжийн лаг цэвэрлэгээний ажил 40 хувь, далангийн засвар, шинэчлэлийн ажил 100 хувьд хүрсэн хэмээн мэдээлэлд дурджээ. Түүнчлэн авто зам засвар шинэчлэлийн ажил 60 хувь, нийслэлийн зам талбайн цэвэрлэгээ арчилгаанд нийтдээ 240 ширхэг тусгай зориулалтын автомашиныг авч, парк шинэчлэлт хийснээр ирэх өвөл авто зам дээр гар аргаар давс, бодис цацах, цэвэрлэх ажлуудыг хийхгүй гэдгийг Х. Нямбаатар дарга онцолж байлаа. Боловсролын байгууллага, эрүүл мэндийн салбарын өвөлжилтийн бэлтгэл ажлын хүрээнд, нийтдээ боловсролын салбарт 139 төсөл хэрэгжиж байгаагаас 2025 оны оны эхний хагас жилийн байдлаар 4 сургууль, 5 цэцэрлэг, 3 бага сургууль, цэцэрлэгийн цогцолборын барилга ашиглалтад орсон байна. Нийслэлийн хэмжээнд 2025 онд 177 барилгын их засварт 27.1 тэрбум төгрөг батлагдаж, засварын ажил үргэлжилж байна. Эрүүл мэндийн салбарт өвөлжилтийн бэлтгэл ажлын хүрээнд 92 арга хэмжээ хийх төлөвлөснөөс 7 сарын 5-ны өдрийн байдлаар ажлын гүйцэтгэл 36 хувьтай байна гэж байлаа. Мөн тэрбээр Ерөнхий сайдаас өгсөн чиглэлийн дагуу 2025-2026 оны өвөлжилтийн хүрээнд Сүхбаатар, Чингэлтэй Баянгол дүүргийн нийтдээ 5 мянган өрхийг хийн халаагуурын системд шилжүүлэхээр төлөвлөгөө гарган, бэлтгэл ажлуудыг ханган ажиллаж байгааг дурдахын зэрэгцээ хагас коксжсон түлшний талаар гишүүдэд дэлгэрэнгүй мэдээлэл өгөв. Дээрх мэдээллүүдтэй холбогдуулан Улсын Их Хурлын гишүүн Ж. Золжаргал, Ц. Идэрбат, С. Ганбаатар, Г. Ганбаатар, Д. Энхтуяа, М. Мандхай, С. Цэнгүүн, Д. Жаргалсайхан, Б. Уянга нар асуулт асууж, үг хэллээ хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75371-1",
    "url": "https://www.parliament.mn/nn/75371/",
    "title": "НББХ: Залуучуудын хөгжлийг дэмжих асуудлаарх ажлын хэсгийн санал дүгнэлт, Нийгмийн даатгалын үндэсний зөвлөлийн 2024 оны тайланг хэлэлцлээ",
    "date": "2025-07-08",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Нийгмийн бодлогын байнгын хорооны өнөөдөр (2025.07.08) хуралдаж, Улсын Их Хурлын даргын 2024 оны 81 дугаар захирамжаар байгуулагдсан ажлын хэсгийн санал, дүгнэлт болон Нийгмийн даатгалын үндэсний зөвлөл (НДҮЗ)-ийн 2024 оны үйл ажиллагааны тайланг хэлэлцэв. Улсын Их Хурлын даргын 2024 оны 81 дүгээр захирамжаар байгуулагдсан Залуучуудын хөгжлийг дэмжих тухай хуулийн хэрэгжилттэй танилцаж, санал, дүгнэлт гаргах, шаардлагатай бол холбогдох хуулийн төсөл боловсруулах үүрэг бүхий ажлын хэсгийг Улсын Их Хурлын гишүүн М. Ганхүлэг ахалж, Улсын Их Хурлын гишүүн М. Ганхүлэг миний бие ахлан, Улсын Их Хурлын гишүүн Ч. Ундрам, Н. Алтаншагай, Н. Батсүмбэрэл, Э. Батшугар, Э. Болормаа, Ш. Бямбасүрэн, Г. Лувсанжамц, М. Сарнай, С. Цэнгүүн, Ө. Шижир нарын бүрэлдэхүүнтэй ажилласан байна. Ажлын хэсгийн санал дүгнэлтийг Улсын Их Хурлын гишүүн, тус ажлын хэсгийн ахлагч М. Ганхүлэг танилцууллаа. Ажлын хэсэг 2024 оны есдүгээр сараас 2025 оны долдугаар сар хүртэлх хугацаанд нийт дөрвөн удаа, Улсын Их Хурлын Тамгын газрын төслийн удирдлагын нэгж болон дэмжлэг үзүүлэх баг 20 орчим удаа хуралдаж, холбогдох төрийн байгууллага, яам, агентлагийн удирдах албан тушаалтнууд, олон улсын байгууллагын төлөөлөл, залуусын нэгдлийн төлөөлөлтэй хоёр удаа уулзалт хийжээ. Түүнчлэн ажлын хэсэг \"Мэргэжлийн социологичдын холбоо\" ТББ-аас 2023 онд хийсэн \"Залуучуудын хөгжлийг дэмжих тухай хуулийн хэрэгжилтийн үнэлгээ\", НҮБ-ын Хүн амын сангаас хийсэн \"Залуучуудын хөгжлийг дэмжих тухай хуулийн хэрэгжилтийн үнэлгээний тайлан\", Үндэсний статистикийн хорооны цахим санд бүртгэлтэй залуучуудын статистик мэдээлэл, Парламентын судалгаа, хөгжлийн хүрээлэнгийн хийсэн \"Гадаадын зарим орны залуучуудын хөгжлийг дэмжих, эрхийг хамгаалах үндэсний хууль тогтоомжуудын мэдээлэл лавлагаа\"-ны тайлантай тус тус танилцаж, Соёл, спорт, аялал жуулчлал залуучуудын яамны бодлого, үйл ажиллагаа, салбарын хэмжээнд тулгамдсан асуудал, Залуучуудын хөгжлийг дэмжих тухай хуулийн хэрэгжилтийн нөхцөл байдлын дүн шинжилгээ, үр дагаврын үнэлгээнд Монгол Улсын Хууль зүйн сургуулийн дэргэдэх Герман, Европын эрх зүйн төвөөс өгсөн дүгнэлт, зөвлөмж, Улсын Их Хурлын Тамгын газрын хийсэн олон улс дахь Залуучуудын хөгжлийн дэмжих чиглэлээр хэрэгжүүлж буй хууль, бодлогын баримт бичгийн харьцуулсан судалгааг тус тус сонссон байна. Мөн Дорнод аймагт ажиллаж, орон нутагт ажиллаж, амьдарч буй 70 орчим залуутай уулзаж, тэдний тулгамдсан асуудлыг сонсон, 25 залуугийн санал хүсэлтийг бүртгэж, орон нутгийн хэмжээнд зохицуулах боломжтой асуудлыг үе шаттайгаар шийдвэрлүүлэхээр Хэрлэн сум болон Дорнод аймгийн Засаг даргын Тамгын газарт уламжилжээ. Залуучуудын хөгжлийг дэмжих тухай хуулийн хэрэгжилттэй танилцахад сан байгуулах хуулийн заалтыг хүчингүй болгосноос санхүүжилтийн эх үүсвэргүй болсон, нийслэл, дүүрэг, аймгуудын Гэр бүл, хүүхэд залуучуудын хөгжлийн газар, хэлтэс болон залуучуудын хөгжлийг дэмжих төвд мэргэшсэн үйлчилгээ үзүүлэх тогтвортой, мэргэшсэн хүний нөөц дутмаг, шаардлагатай орчин нөхцөл, барилга байгууламж байхгүй, одоогийн санхүүжилт болон хүний нөөцөөр цаашид ажиллах нь үр дүнгүй, төрийн захиргааны байгууллагуудын уялдаа, чиг үүрэг тодорхойгүй, уялдаа холбоогүй, давхардал, хийдэл, зөрчил ихтэй, үйл ажиллагааг өргөжүүлэх, тогтворжуулах боломжгүй, хууль хоорондын уялдаа холбоо хангалтгүй, залуучуудын хөгжлийг дэмжих төвдүүдэд арга зүйн дэмжлэг сул зэрэг хүндрэлтэй асуудлууд байгаа нь тогтоогджээ. Хуулийн хэрэгжилтэд дүн шинжилгээ хийхэд 34 зүйл, заалтын хэрэгжилт хангалттай, 44 зүйл, заалтынх дундаж, 16 зүйл, заалтын хэрэгжилт хангалтгүй гэж дүгнэгдсэн байна. Иймд ажлын хэсэг Залуучуудын хөгжлийг дэмжих тухай хуулийн шинэчилсэн найруулгын болон хөгжлийн зорилтот хөтөлбөрийн төслийг үр дүнгийн үнэлгээ, тулгамдсан асуудлын талаарх тоон болон чанарын судалгаанд үндэслэн боловсруулж 2025 оны намрын ээлжит чуулганы хугацаанд багтаан Улсын Их Хуралд өргөн мэдүүлэх, Монгол Улсын хөгжлийн урт хугацааны хөтөлбөр, нийгмийн хөгжлийн зорилтот хөтөлбөрийн хүрээнд боловсрол, залуу малчид, орон нутгийн залуус, хөдөлмөр эрхлэлт, зүрх сэтгэлийн боловсрол гэсэн таван чиглэлийн санаачилгыг улсын хөгжлийн төлөвлөгөө, төсөвт тусган хэрэгжүүлэх нь зүйтэй гэж үзжээ. Үүний хүрээнд эх орондоо дэлхийн боловсрол эзэмших нөхцөл бололцоог хангах, сургалтын байгууллагын чадавхыг нэмэгдүүлж, залуучуудыг дижитал ур чадварын сургалтад тэгш хамруулах, уламжлалт нүүдлийн мал аж ахуйг уур амьсгалын өөрчлөлтийн сөрөг нөлөөллөөс хамгаалах, учирч болзошгүй эрсдлийг бууруулан, дасан зохицох чиглэлээр малчин залуусын хөгжил оролцоог нэмэгдүүлж, гэр бүл төлөвлөлтийг дэмжих, бүсийн хөгжлийг дэмжиж, төвлөрлийг сааруулах хүрээнд тэднийг түрээсийн болон хувийн орон сууцад амьдрахад шаардагдах санхүүжилтыг шидвэрлэх, нийгмийн даатгалын шимтгэлийг 5-7 хувь хүртэл бууруулж, ажил эрхлэлт, бүтээмжийг нэмэгдүүлэх, гарааны бизнес эрхэлж буй залуучуудыг дэмжих, Жижиг дунд үйлдвэрлэлийг дэмжих сангийн хөрөнгийн тодорхой хувийг залуучууд руу чиглүүлэх, залуучуудын бие хүн болж төлөвших болон ёс суртахууны зорилтот хөтөлбөрийг хэрэгжүүлэх зэрэг санаачилга дэвшүүлж, Засгийн газарт чиглэл өгөх нь зүйтэй гэж үзэн холбогдох тогтоолын төслийг боловсруулсан байна. Ажлын хэсгийн санал дүгнэлттэй холбогдуулан Улсын Их Хурлын гишүүн Б. Бат-Эрдэнэ, Д. Ганмаа, С. Зулпхар, С. Эрдэнэбат, О. Саранчулуун, Ж. Баярмаа, Байнгын хорооны дарга Л. Энхнасан нар залуучуудыг дэмжих талаарх төрийн бодлого, хууль эрх зүйн зохицуулалтын уялдаа холбоо, цогц байдлыг нэмэгдүүлэх, нөхцөл байдлын судалгаагаар гарсан тулгамдсан асуудлууд, нийгмийн баталгаа, тэр дундаа орон сууцны санхүүжилтийн тооцооллыг хэрхэн хийсэн, залуу гэр бүлүүдийн хүүхдүүдийг асрах яслийг сэргээн ажиллуулах, сэтгэцийн болон сэтгэл зүйн эрүүл мэнд, хөдөлмөр эрхлэлтийг хэрхэн шийдвэрлэх зэрэг асуудлуудаар асуулт асууж, хариулт авлаа. Мөн Улсын Их Хурлын гишүүн Б. Бат-Эрдэнэ, С. Эрдэнэбат, О. Саранчулуун, Ж. Баярмаа нар үг хэлж, гадаадад ажиллаж, амьдарч буй залуучуудыг эх оронд нь урьж, мэргэжил, ур чадварыг нь ашиглах хөтөлбөр хэрэгжүүлэх, гарааны бизнесийг дэмжих тусгай сан бий болгох, хөдөө, орон нутгийн залуусын сэтгэлзүй, тогтвор суурьшил, амьдрах нөхцөлийг дэмжиж, тэдний шилжих хөдөлгөөнийг нарийвчлан судалж, орон нутагт нь амьдруулахад дэмжлэг болж буй хүчин зүйлсийг сайжруулах зэрэг олон асуудлаар байр сууриа илэрхийлсэн юм. Ажлын хэсгийн санал дүгнэлтэд тусгагдсан асуудлууд, Улсын Их Хурлын гишүүдийн гаргасан саналыг тусган боловсруулсан Засгийн газарт чиглэл өгөх тухай тогтоолын төслийг баталъя гэсэн томъёоллоор санал хураалт явуулахад Байнгын хорооны хуралдаанд оролцсон гиишүүдийн олонх дэмжин баталлаа. Дараа нь Байнгын хорооны хуралдаанд НДҮЗ-ийн 2024 оны үйл ажиллагааны тайланг тус зөвлөлийн гишүүн Б. Баяраа танилцуулав. 2024 оны жилийн эцсийн байдлаар нийгмийн даатгалын сан (НДС)-гийн орлогоор 5,893.2 тэрбум төгрөг төвлөрүүлэхээс 5,609.7 тэрбум төгрөг төвлөрүүлж, орлогын төлөвлөгөө 95.2 хувьтай биелжээ. Түүнчлэн 719.9 мянган хүний тэтгэвэр, тэтгэмж, төлбөр, зардалд 5,107.2 тэрбум төгрөг зарцуулж, зардлын биелэлт 98.4 хувьтай гарсан байна."
  },
  {
    "id": "75371-2",
    "url": "https://www.parliament.mn/nn/75371/",
    "title": "НББХ: Залуучуудын хөгжлийг дэмжих асуудлаарх ажлын хэсгийн санал дүгнэлт, Нийгмийн даатгалын үндэсний зөвлөлийн 2024 оны тайланг хэлэлцлээ",
    "date": "2025-07-08",
    "category": "Байнгын хороо",
    "part": 2,
    "totalParts": 2,
    "content": "Тэтгэврийн хуваарилалтын тогтолцооноос хуримтлалын тогтолцоо руу шилжих үйл ажиллагаа бодитойгоор хэрэгжиж, даатгуулагчийн нэрийн дансны орлогыг үе шаттай мөнгөжүүлэх, тодорхой хувийг хуримтлалын нэгдсэн санд байршуулах ажлыг эхлүүлээд байгаа талаар НДҮЗ-ийн гишүүн танилцуулж, \"Цахим Монгол\" үндэсний хөтөлбөрийн хүрээнд нийгмийн даатгалын байгууллагын цахим системийг бусад байгууллагын дэд системтэй шууд холбосноор шаардлагатай тооцооллуудыг автоматаар хийж, иргэд даатгуулагч, ажил олгогч, харилцагч байгууллагуудад үзүүлж буй нийгмийн даатгалын үйлчилгээний 85.0 хувь нь цахимжсан тухай мэдээллээ. Нийгмийн даатгалын шимтгэл (шимтгэл) төлж буй 1.2 сая даатгуулагч бүр \"Миний тэтгэврийн мөнгөн хуримтлал\"- тай болж, нийт 215.3 тэрбум төгрөгийн бодит мөнгөн хуримтлал үүсч, даатгуулагчийн нэрийн дансны мөнгөжүүлсэн орлогыг байршуулах тэтгэврийн нөөц санг үүсгэн, ажил олгогчийн төлөх 1,0 хувь, даатгуулагчийн төлөх 1,0 хувь, нийт 2,0 хувь, мөн сайн дураар даатгуулагчийн тэтгэврийн даатгалын 2,0 хувийн шимтгэлийг хуримтлуулж эхэлсэн байна. Тэтгэврийг 2024 оны дөрөвдүгээр сарын 01-ний өдрөөс эхлэн 100.0 мянган төгрөгөөр нэмэгдүүлж, бүрэн тэтгэврийн доод хэмжээг 650.0 мянган төгрөгөөр, хувь тэнцүүлэн тогтоосон тэтгэврийн доод хэмжээг 540.0 мянган төгрөгөөр шинэчлэн тогтоон, 500.6 мянган тэтгэвэр авагчийн тэтгэврийг нэмэгдүүлж, дундаж тэтгэвэр 785.6 мянган төгрөг болсон байна. Мөн дараалсан долоон жилийн цалин хөлсний дунджаас тэтгэврээ тогтоолгосон нийт 73.1 мянган тэтгэвэр авагчийн тэтгэврийг таван жилийн дундаж цалин хөлснөөс нь тооцож, тэтгэврийг нь нэмэгдүүлэн тогтоожээ. 0-3 нас, 18 нас хүртэлх хөгжлийн бэрхшээлтэй хүүхдээ асарч байгаа сайн дураар даатгуулагч 24.4 мянган эх /эцэг/ болон 51.5 мянган малчны хөдөлмөрийн хөлсний доод хэмжээнд ногдох тэтгэврийн даатгалын шимтгэлд 35.7 тэрбум төгрөгийг улсын төсвөөс тус тус хариуцан төлж, нийгмийн даатгалд хамруулсан бөгөөд өндөр насны тэтгэврийн тусгай зохицуулалт бүхий 2226 тэтгэвэр авагчийн тэтгэвэр нэмэгдсэн байна. Хуулийн дагуу НДҮЗ-ийн үйл ажиллагаанд мэргэжлийн зөвлөгөө, дүгнэлт, зөвлөмж өгөх Мэргэжлийн хороо (МХ), НДС-ийн чөлөөт мөнгөн хөрөнгийн зарцуулалтад хөндлөнгийн, хараат бус хяналт тавих Олон нийтийн хяналтын зөвлөл (ОНХЗ)-ийг байгуулсан байна. Засгийн газрын 2024 оны 14 дүгээр тогтоолоор НДС-ийн чөлөөт мөнгөн үлдэгдлээс Засгийн газрын урт хугацаатай бонд худалдан авахад зарцуулах хөрөнгийн хэмжээг 300.0 тэрбум төгрөгөөр баталж, Засгийн газрын дотоод үнэт цаасыг 8.5-9.5 хувийн хүүтэйгээр 1-3 жилийн хугацаатайгаар худалдан авч, НДС-ийн мөнгөн хөрөнгийг 55.0 тэрбум төгрөгөөр нэмэгдүүлэх боломжийг бүрдүүлсэн талаар НДҮЗ-ийн гишүүн Б. Баяраа танилцуулгадаа дурдав. Капитал, Чингис хаан банкаас нэхэмжилсэн өр төлбөрийг барагдуулах ажлын хэсэг байгуулж, банкны өөрийн болон зээлийн барьцаанд байгаа нуугдмал хөрөнгийг илрүүлэн НДС-д учирсан хохирлыг арилгах, нэхэмжилсэн өр төлбөрийг бүрэн барагдуулахад хамтран ажиллах хүсэлтийг Улсын ерөнхий прокурорт дахин гаргаж, Авлигатай тэмцэх газарт холбогдох нэмэлт материалыг хүргүүлсэн байна. 2024 онд Капитал банкаас 2.4, Чингис хаан банкаас 5.1 тэрбум төгрөгийн үл хөдлөх хөрөнгийг өр төлбөрт тооцон авч, борлуулан өр авлагыг барагдуулснаар Капитал банкаас 65.7, Чингис хаан банкаас 95.2 тэрбум төгрөгийн авлагын үлдэгдэлтэй байгаа ажээ. НДС-ийн 2024 оны санхүүгийн нэгтгэсэн тайлан, төсвийн гүйцэтгэлд төрийн аудитын байгууллагаас “Хязгаарлалттай” гэсэн дүгнэлт өгсөн байна. Аудитаар тус тайлан, гүйцэтгэлд 322.5 тэрбум төгрөгийн зөрчил илэрснийг дүгнэлтэд дурдсан байна. Үүний дотор Чингис хаан, Капитал банкны авлагыг барагдуулах ажил удаашралтай, эрсдэлтэй байгааг дурдаж, олон жилийн насжилттай 6.4 тэрбум төгрөгийн авлагыг барагдуулаагүй байгааг анхааруулжээ. НДҮЗ-ийн 2024 оны тайлантай холбогдуулан Улсын Их Хурлын гишүүн Б. Бат-Эрдэнэ, С. Эрдэнэбат, Ж. Баярмаа, Ж. Баясгалан, Ц. Мөнхтуяа, Байнгын хорооны дарга Л. Энхнасан нар нийгмийн даатгалын уян хатан зохицуулалт, бодлогын нэгдмэл байдлыг хангах, эв хамтын тогтолцоог халах, НДС-гийн чөлөөт үлдэгдлийг ил тод, үр ашигтай удирдах, үр ашиггүй байдалд хүлээлгэх хариуцлагыг тодорхой болгох, хүлээлгэх, нэрийн дансны хүүг хэрхэн тогтоож байгаа, малчдын даатгалд хамрагдалтыг дэмжих, идэвхжүүлэх чиглэлээр хэрэгжүүлсэн бодлого, үйл ажиллагаа, шимтгэлийн хувь хэмжээг өөрчлөх талаар нийгэмд тодорхойгүй байдал үүсгэхийн эсрэг НДҮЗ тайлбар хийж, олон нийтийг мэдээллээр хангах, мөн төрийн аудитын байгууллагаас өгсөн “хязгаарлалттай” гэсэн дүгнэлт болон өр, авлагын талаар асууж, шийдвэрлэх арга зам, эх үүсвэр, хугацаа, өр, авлага барагдуулаагүйгээс бий болж буй эрсдэл, авч буй арга хэмжээний талаар асуулт асууж, хариулт авсан юм. Мөн Улсын Их Хурлын гишүүн С. Эрдэнэбат, С. Зулпхар нар үг хэлж, олон нийтэд мэдээ мэдээлэл түгээж, иргэд, даатгуулагчдын итгэлийг алдахгүй байх, олон жилийн наслалттай өр, төлбөрийг шийдвэрлэх, Улсын Их Хурлын гишүүдээс санаачилж буй хуулийн төслийн үр дагавараар дутагдаж болзошгүй эх үүсвэрийг хэрхэн нөхөх, олон мянган даатгуулагч, тэтгэвэр авагчдын эрсдлийг дааж байгаа НДС-ийн үйл ажиллагааг хэвийн явуулахад анхаарах зэрэг асуудлуудыг хөндөж, улс төрийн шийдвэрээс шалтгаалж бий болсон ачааллууд, түүний шийдлийн талаар нийгэм, олон нийтэд зөв ойлголт өгөх, нийгмийн даатгалын тогтолцооны талаар явуулж байгаа реформууд, тулгарч буй сорилт, шийдлийн талаар НДҮЗ-ийн гишүүд байнга ярьж, сануулж байх, салбарын хууль тогтоомжийг шинэчлэх, өөрчлөх асуудалд идэвхтэй оролцож ажиллах үүрэгтэйг анхаарууллаа гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": 75370,
    "url": "https://www.parliament.mn/nn/75370/",
    "title": "ТБХ:Хууль тогтоолын төслүүдийг хэлэлцэж, Байнгын хорооны даргаар УИХ-ын гишүүн Х.Ганхуягийг сонгохыг дэмжлээ",
    "date": "2025-07-08",
    "category": "Байнгын хороо",
    "content": "Улсын Их Хурлын Төсвийн байнгын хорооны өнөөдрийн /2025.07.08/ хуралдаан 16 цаг 49 минутад гишүүдийн 72.0 хувийн ирцтэй эхэлж, дөрвөн асуудал хэлэлцэн шийдвэрлэв. Хуралдааны эхэнд Байнгын хорооны дарга Ц. Даваасүрэнгийн танилцуулсан хэлэлцэх асуудалтай холбогдуулан асуулт асууж, үг хэлэх гишүүн байсангүй. Хуралдаанаар Засгийн газраас 2025 оны 07 дугаар сарын 03-ны өдөр өргөн мэдүүлсэн Төсвийн тогтвортой байдлын тухай хуульд нэмэлт оруулах тухай хуулийн төслийн анхны хэлэлцүүлгийг хийлээ. Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.10-т заасны дагуу Байнгын хороо хуулийн төслийг зүйл бүрээр хэлэлцэв. Хуулийн төслийн талаар асуулт асууж, үг хэлэх гишүүн байгаагүй тул Улсын Их Хурлын гишүүн Г. Тэмүүлэнгээс гаргасан хуулийн төслийн талаарх зарчмын зөрүүтэй хоёр саналын томьёоллоор санал хураахад, хуралдаанд оролцсон гишүүдийн олонх дэмжив. Энэ талаарх Байнгын хорооны санал, дүгнэлтийг чуулганы нэгдсэн хуралдаанд танилцуулахаар тогтлоо. Дараа нь “Засгийн газрын өрийн баталгаа гаргах зөвшөөрөл олгох тухай” Улсын Их Хурлын тогтоолын төслийг хэлэлцсэн. Төслийн талаар Монгол Улсын Тэргүүн шадар сайд бөгөөд Эдийн засаг, хөгжлийн сайд Н. Учрал танилцуулав. Засгийн газрын өрийн удирдлагын 2023-2025 оны стратегийн баримт бичгийн 5 дугаар зорилтод \"Эдийн засаг болон нийгмийн үр өгөөж өндөртэй төслийг хэрэгжүүлэх бэлтгэл ажил хангагдсан, “Шинэ сэргэлтийн бодлого”-д нийцсэн төслүүдийн санхүүжилтийн эх үүсвэрт Засгийн газрын өрийн баталгаа гаргах замаар дэмжлэг үзүүлэх\" гэж заасан. Үүний дагуу “Шинэ сэргэлтийн бодлого”-д тусгагдсан “Нэгдүгээр тойрог зам” төслийг санхүүжүүлэх зорилгоор “Нийслэлийн хөрөнгө оруулалтын газар” орон нутгийн өмчит аж ахуйн тооцоот үйлдвэрийн газрын 2025 онд авах 260.3 сая ам. долларын зээллэгийн 85 хувьд Засгийн газрын өрийн баталгаа гаргуулах хүсэлтийг Нийслэлийн Засаг даргын Тамгын газраас ирүүлсэн. Сангийн яамны зүгээс Засгийн газрын өрийн баталгаа гаргах асуудлыг судлан, Өрийн удирдлагын тухай хуульд заасны дагуу Улсын Их Хурлын тогтоолын төсөл болон холбогдох эрсдэлийн үнэлгээг боловсруулсан бөгөөд Үндэсний аудитын газраас хөндлөнгийн аудит хийж, дүгнэлт гаргасан. Эрсдэлийн үнэлгээнд төслийн санхүүжилтийн эх үүсвэр тодорхойгүй, төслийн орлогыг тооцоолохдоо хөдөлгөөний эрчмийг өөдрөгөөр төсөвлөсөн зэрэг шалтгаанаар эрсдэлийн түвшнийг “дундаж” гэж үнэлсэн гэдгийг Тэргүүн шадар сайд танилцуулгадаа онцолсон. Төсөл хэрэгжсэнээр Улаанбаатар хотын гол гудамжуудын түгжрэл дунджаар 20 хувиар буурч, замын хөдөлгөөний дундаж хурд 23.3 хувиар өсөх ач холбогдолтой гэж төсөл санаачлагчид үзжээ. Тогтоолын төсөлтэй холбогдуулан асуулт асууж, үг хэлэх гишүүн байсангүй. Иймд “Засгийн газрын өрийн баталгаа гаргах зөвшөөрөл олгох тухай” Улсын Их Хурлын тогтоолын төслийг үзэл баримтлалын хүрээнд хэлэлцэхийг хуралдаанд оролцсон гишүүдийн 66.7 хувь нь дэмжлээ. Энэ талаарх Байнгын хорооны санал, дүгнэлтийг Улсын Их Хурлын чуулганы нэгдсэн хуралдаанд танилцуулахаар тогтов. Үргэлжлүүлэн Үндэсний аудитын газрын улсын төсвийн хөрөнгөөр санхүүжүүлсэн геологи, судалгааны ажлын хэрэгжилт, үр дүнд хийсэн гүйцэтгэлийн аудитын тайланг хэлэлцсэнтэй холбогдуулан аудитын шалгалтад хамрагдсан төрийн захиргааны байгууллагын тогтолцоо, чиг үүрэг, хууль эрх зүйн орчныг боловсронгуй болох бүтэц, зохион байгуулалт, геологийн судалгааны ажлын төлөвлөлт, төсөв, санхүүжилтийн асуудлыг Монгол Улсын урт хугацааны хөгжлийн бодлоготой уялдуулан оновчтой болгох болон геологийн салбарын дунд хугацааны зорилтод хөтөлбөрийг боловсруулах асуудлыг судлан санал, дүгнэлт гаргах, холбогдох шийдвэрийн төсөл боловсруулах үүрэг бүхий ажлын хэсгийн санал дүгнэлтийг хэлэлцсэн. Төсвийн байнгын хорооны 2025 оны 03 дугаар тогтоолоор байгуулагдсан уг ажлын хэсгийг Улсын Их Хурлын гишүүн Б. Заяабал ахалж, Улсын Их Хурлын Ж. Батжаргал, Ж. Баясгалан, Г. Ганбаатар, Г. Дамдинням нарын бүрэлдэхүүнтэй ажилласан байна. Улсын Их Хурлын гишүүн, ажлын хэсгийн ахлагч Б. Заяабал энэ талаарх санал, дүгнэлтийг танилцууллаа. Ажлын хэсэг аудитын шалгалтад хамрагдсан геологийн салбарын төрийн захиргааны байгууллагын тогтолцоо, чиг үүрэг, хууль эрх зүйн орчин, бүтэц, зохион байгуулалт, геологийн судалгааны ажлын төлөвлөлт, төсөв, санхүүжилтийн асуудал нь Монгол Улсын урт хугацааны хөгжлийн бодлоготой хэрхэн уялдаж байгаа талаарх мэдээлэл, түүнчлэн геологийн салбарын дунд хугацааны зорилтот хөтөлбөрийг боловсруулах шаардлагатай эсэх талаарх мэдээллийг холбогдох төрийн захиргааны төв болон бусад байгууллагуудаас тус тус гаргуулан авч танилцсан гээд ажлын хэсгээс зургаан заалт бүхий Байнгын хорооны тогтоолын төслийг боловсруулан талаар дурдсан. Ажлын хэсгийн санал, дүгнэлттэй холбогдуулан асуулт асууж, үг хэлэх гишүүн байсангүй. Хуралдааны төгсгөлд Байнгын хорооны даргыг сонгох тухай асуудлыг хэлэлцсэн. Улсын Их Хурлын гишүүн, Улсын Их Хурал дахь МАН-ын бүлгийн дарга Ж. Бат-Эрдэнэ Төсвийн байнгын хорооны даргаар Улсын Их Хурлын гишүүн Х. Ганхуягийг нэр дэвшүүлж буйг танилцуулсан. Х. Ганхуяг нь 1977 онд Улаанбаатар хотод төрсөн, эхнэр, гурван хүүхэдтэй. 1994 онд нийслэлийн Монгол-Оросын хамтарсан 3 дугаар дунд сургууль,1999 онд МУИС-ийн Олон улсын харилцааны дээд сургууль, гадаад албаны ажилтан, 2014 онд АНУ-ын Харвардын их сургуульд Захирлуудад зориулсан бизнес удирдлага, ерөнхий менежмент, 2015 онд БНСУ-ын Үндэсний академид олон улсын эдийн засаг, 2018 онд Канад Улсын, Бритиш Колумбийн их сургуульд уул уурхайн инженер, тогтвортой хөгжлийн засаглал чиглэлээр тус тус суралцсан. 2003 оноос “Хера” группийг үүсгэн байгуулагч, Удирдах зөвлөлийн дарга, 2008-2014 онд “Ремикон” ХК-ийн Төлөөлөн удирдах зөвлөлийн дарга, 2010-2014 онд Уул уурхайн ассоциацийн удирдах зөвлөлийн гишүүн, 2010 оноос Архангай аймгийн Тариат сумын нутгийн зөвлөлийн дарга, 2013 оноос “CEO” клубийн гишүүн, 2013 оноос ҮРО, Монгол Улс дахь салбар байгууллагын гишүүн, 2012-2014 онд Үйлдвэр, хөдөө аж ахуйн сайдын орон тооны бус зөвлөх, 2015-2017 онд МЭЗФ-ын зохион байгуулах комиссын гишүүн, 2017 онд МАН-ын Бага хурлын гишүүн, 2018 оноос Баянгол дүүргийн МАН-ын тэргүүлэгч, 22-р хорооны намын хорооны дарга, 2019 онд ЗхЗ UB клубийн эзэн, Удирдах зөвлөлийн гишүүн 2019-2020 онд ЗГХЭГ-ын даргын орон тооны бус зөвлөх, 2020-оноос Монгол Улсын Их Хурлын гишүүнээр хоёр дахь удаагаа сонгогдон ажиллаж байна гэж байлаа. Нэр дэвшигчээс асуулт асууж, үг хэлэх гишүүн байгаагүй тул Төсвийн байнгын хорооны даргаар Улсын Их Хурлын гишүүн Х. Ганхуягийг нэр дэвшүүлэхийг дэмжье гэдэг саналын томьёоллоор санал хураалт явууллаа. Хуралдаанд оролцсон Улсын Их Хурлын 18 гишүүний 15 нь буюу 83.3 хувь нь дэмжсэн тул Байнгын хороо холбогдох санал, дүгнэлтээ чуулганы нэгдсэн хуралдаанд танилцуулахаар болов хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75360,
    "url": "https://www.parliament.mn/nn/75360/",
    "title": "ЭЗБХ, БОХХААБХ: “Халзан бүрэгтэй” орд газар, нутгийн иргэдийн эсэргүүцэлтэй холбоотой асуудлаар ерөнхий хяналтын сонсгол явуулах тухай тогтоол баталлаа",
    "date": "2025-07-08",
    "category": "Байнгын хороо",
    "content": "Монгол Улсын Их Хурлын Байгаль орчин, хүнс, хөдөө аж ахуйн, Эдийн засгийн байнгын хороод өнөөдөр (2025.07.08) хамтран хуралдаж, Ховд аймгийн Мянгад сумын нутаг дэвсгэрт байрлах “Халзан бүрэгтэй” орд газрын ашиглалт, байгаль орчинд үзүүлэх сөрөг нөлөөлөл, эрсдэлийг нарийвчлан судлах ерөнхий хяналтын сонсголын товыг тогтоох, сонсгол даргалагчийг сонгох тухай асуудлыг шийдвэрлэлээ. Улсын Их Хурлын гишүүн, Эдийн засгийн байнгын хорооны дарга С. Сэддорж тогтоолын төслийг уншиж танилцуулав. Тогтоолын төсөлд, Ерөнхий хяналтын сонсголыг 2025 оны есдүгээр сарын 10-ны өдөр зохион байгуулахаар, мөн сонсгол даргалагчаар Улсын Их Хурлын гишүүн, Ёс зүй, дэгийн байнгын хорооны дарга Б. Баярбаатарыг томилохоор тусгасан байна. Тогтоолын төслийн талаар Улсын Их Хурлын гишүүн Б. Бат-Эрдэнэ, Н. Наранбаатар, Ч. Лодойсамбуу, С. Цэнгүүн, Б. Жаргалан, Ц. Идэрбат, З. Мэндсайхан, Ж. Батжаргал, М. Бадамсүрэн, О. Батнайрамдал, С. Замира, Б. Уянга, Э. Болормаа, Р. Батболд нар асуулт асууж, үг хэлсэн юм. Улсын Их Хурлын гишүүд сонсгол зохион байгуулах болсон учир шалтгаан, үндэслэл, сэдвийн хүрээ болон сонсгол даргалагчийг сонгохтой холбоотой асуудлуудаар санал хэлж, байр сууриа илэрхийлсэн юм. Сонсголын сэдвийг зөвхөн ордын ашиглалт, байгаль орчны нөлөөллийн хүрээгээр тогтсон нь явцуу байгааг Улсын Их Хурлын гишүүн Н. Наранбаатар онцолж, нийгэм, эдийн засгийн болон хүн ам, мал сүргийн эрүүл мэндийн асуудлуудыг ч нэг мөр судалж, шийдвэрлэх нь зүйтэй гэснийг Улсын Их Хурлын гишүүд дэмжиж байлаа. Түүнчлэн сонсголын хугацааг наашлуулж, яаравчлуулах, Төрийн ордонд биш Ховд аймагт, орон нутагт нь хийх саналыг ч гаргаж байлаа. Бизнесийн үйл ажиллагаанд төрийн оролцоо хэт нэмэгдэж байгааг Улсын Их Хурлын гишүүн Б. Бат-Эрдэнэ шүүмжилсэн бол уул уурхайн ашиглалтын тусгай зөвшөөрлийг олгохын өмнө сонсгол зохион байгуулж байх нь зүйтэй гэсэн зарчмын байр суурийг Улсын Их Хурлын гишүүн М. Бадамсүрэн илэрхийлсэн юм. Мөн сонсгол даргалагчийг Эдийн засгийн болон байгаль орчин, хүнс, хөдөө аж ахуйн байнгын хорооны гишүүдээс, тэр дундаа Улсын Их Хурал дахь сөрөг хүчнүүдээс сонгох ёстой гэсэн саналыг Улсын Их Хурлын гишүүн Ч. Лодойсамбуу гаргасныг Улсын Их Хурлын гишүүдийн зарим нь дэмжиж, Улсын Их Хурлын гишүүн С. Цэнгүүн өөрийн нэрийг дэвшүүлэв. “Халзан бүрэгтэй” ордын нөөцийг 1983 оноос судалсан бөгөөд 2004 онд ашиглалтын тусгай зөвшөөрөл олгосон байна. Ашигт малтмалын хайгуулын болон ашиглалтын тусгай зөвшөөрөл эзэмшигчдийн нээлттэй мэдээллээс харахад тус ордын Бор толгой нэртэй 106.66 га талбайд MV-019329 дугаартай ашиглалтын тусгай зөвшөөрлийг \"Монголиан лантаноиде корпораци\" ХХК-д, Ар хүрэн нэртэй 91.39 га талбайд MV-012335 дугаартай, Халзан бүрэгтэй нэртэй 175.24 га талбайд МV-006911 дугаартай ашиглалтын тусгай зөвшөөрлүүдийг \"Монголиа нэшнл рийр ийрт корп\" ХХК-д тус тус олгожээ. Тус орд Лантан (La), Церий (Се). Иттри (У), Диспрози (Dy), Неодим (Nd) зэрэг газрын ховор элемент агуулсан 5.0 сая тонн хүдрийн нөөцтэй гэсэн мэдээлэл олон нийтэд ил болоод байгаа бөгөөд нэг тонн газрын ховор элементийг үйлдвэрлэхэд ойролцоогоор 10000 орчим шоо метр олон төрлийн хорт бодис агуулсан хаягдал хий ялгарахын зэрэгцээ 70-100 шоо метр хүчил агуулсан ус, нэг тонн гаруй цацраг идэвхт хаягдал тухайн орчинд үлддэг гэх мэдээлэл цацагдаад байна. Олборлолт хийж эхэлбэл цацрагт идэвхт бодис идэвхжин Монголын цэвэр усны ай сав Их нууруудын хотгор орчмын байгаль, экологид сөргөөр нөлөөлөх эрсдэлтэй гэж нутгийн иргэд эсэргүүцэж, хурцадмал байдал үүсээд багагүй хугацаа өнгөрч байгаа боловч дээрх компаниуд бүс нутгийн байгаль орчинд үзүүлэх сөрөг нөлөөлөл, эрсдэл, түүнийг бууруулах талаар ямар арга хэмжээ авч хэрэгжүүлэх нь тодорхойгүй хэвээр байна. Иймд тус ордыг ашиглахтай холбоотойгоор иргэд, олон нийтийн эсэргүүцэж буй асуудлыг нээлттэй, ил тод болгох, хууль тогтоомжийн хэрэгжилтийг дүгнэх, хуулийг хэрэгжүүлэх чиг үүрэг бүхий байгууллага, тэдгээрийн удирдах албан тушаалтны үйл ажиллагаанд хяналт тавих зорилгоор ерөнхий хяналтын сонсгол явуулах нь зүйтэй гэж үзэн Д. Амарбаясгалан, О. Батнайрамдал нарын Улсын Их Хурлын 27 гишүүн хүсэлт гаргасны дагуу тогтоолын төслийг боловсруулжээ. Улсын Их Хурлын гишүүдийн гаргасан саналын дагуу сонсголын сэдвийг тогтоолын төсөлд тусгасны дагуу ““Халзан бүргэдэйн” орд газрын ашиглалт, байгаль орчинд үзүүлэх сөрөг нөлөөлөл, эрсдэлийг нарийвчлан судлах” гэснээр тогтоож, тов болон сонсгол даргалагчийн асуудлаар санал хураалт явуулав. Сонсгол даргалагчаар Улсын Их Хурлын гишүүн, Ёс зүй дэгийн байнгын хорооны дарга Б. Баярбаатарыг томилохыг Байнгын хороодын хамтарсан хуралдаанд оролцсон гишүүдийн 60.6 хувь, товыг есдүгээр сарын 23-наар тогтохыг 63.6 хувь нь дэмжлээ. Тогтоолыг гишүүдийн 63.6 хувь нь дэмжсэнээр батлагдав гэж Улсын Их Хурлын Хэвлэл мэдээллийн газраас мэдээллээ."
  },
  {
    "id": "75354-1",
    "url": "https://www.parliament.mn/nn/75354/",
    "title": "АБГББХ: Гэмт этгээд шилжүүлэх тухай Монгол Улс болон Бүгд Найрамдах Киргиз Улс Улс хоорондын гэрээний төслийг зөвшилцөхийг дэмжлээ",
    "date": "2025-07-07",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Аюулгүй байдал, гадаад бодлогын байнгын хорооны өнөөдрийн /2025.07.07/ хуралдаанаар Гэмт этгээд шилжүүлэх тухай Монгол Улс болон Бүгд Найрамдах Киргиз Улс хоорондын гэрээний төслийг зөвшилцөх асуудлыг хэлэлцэв. Гэрээний төслийн талаар Хууль зүй, дотоод хэргийн сайд Л. Мөнхбаатар танилцууллаа. Сайд Л. Мөнхбаатар, Монгол Улсын гадаад харилцаа өргөжин хөгжихийн хэрээр иргэдийн гадаадад суралцах, ажиллах болон бизнес, аялалын чиглэлээр харилцан зорчих явдал нэмэгдэж байгааг харгалзан монголчуудын зорчиж, амьдарч ажил хөдөлмөр эрхэлдэг улс орнуудтай эрх зүйн харилцан туслалцаа үзүүлэх тухай гэрээ хэлэлцээр байгуулах асуудалд тус яамнаас анхаарал хандуулан ажиллаж байна. Бүгд Найрамдах Киргиз Улстай “Монгол Улс, Бүгд Найрамдах Киргиз Улсын хооронд эрүүгийн хэргийн талаар эрх зүйн туслалцаа харилцан үзүүлэх тухай гэрээ”-г 1999 онд байгуулсан бөгөөд уг гэрээнд гэмт этгээдийг шилжүүлэхтэй холбогдох харилцааг ерөнхий байдлаар зохицуулсан байсан. Дээрх харилцааг илүү тодорхой, нарийвчлан зохицуулах тухай саналыг анх Киргизийн талаас гаргаж, “Гэмт этгээд шилжүүлэх тухай Монгол Улс болон Бүгд Найрамдах Киргиз Улс хоорондын гэрээ”-ний төслийг ирүүлсэн бөгөөд манай талаас өөрийн саналыг хүргүүлж хамтран ажилласнаар Талууд гэрээний төслийг эцэслэн тохироод байна гэлээ. Энэхүү гэрээний төсөл нь 25 зүйлтэй бөгөөд харилцах эрх бүхий төв байгууллага, шилжүүлэн өгөх гэмт хэрэг, шилжүүлэн өгөх тухай хүсэлтэд тавигдах шаардлага, холбогдох баримт бичиг, шилжүүлэн өгөхөөс татгалзах үндэслэл, шилжүүлэн өгөх шийдвэрийг гаргах, шилжүүлэн өгөх хүсэлтийг хойшлуулах, зардал гэх зэрэг гэмт этгээд шилжүүлэх ажиллагаанд хамаарах үндсэн асуудлаас гадна талууд гэрээний хүрээнд олж авсан аливаа мэдээлэл, баримт бичгийн нууцлалыг дотоодын хууль тогтоомжийн дагуу хадгалж, хамгаалахтай холбогдох зохицуулалтыг төсөлд тусгажээ. Гэрээг байгуулснаар хоёр улсын хууль хяналтын эрх бүхий байгууллагууд гэмт этгээдийг олж тогтоох, шилжүүлэн өгөх, эрүүгийн хариуцлага хүлээлгэх асуудлаар хоорондоо шууд харилцаж, шуурхай арга хэмжээ авч хамтран ажиллах боломжийг бүрдүүлэх юм байна. Энэхүү гэрээ нь Олон улсын гэрээний тухай хуулийн 8 дугаар зүйлийн 8.1.4-т заасны дагуу заавал соёрхон батлах гэрээ бөгөөд уг гэрээг Засгийн газрын 2025 оны 07 дугаар сарын 02-ны өдрийн хуралдаанаар хэлэлцэн дэмжиж, Улсын Их Хурлын холбогдох Байнгын хороодтой зөвшилцөхөөр шийдвэрлэсэн юм байна. Гэрээний төслийг урьдчилан хэлэлцсэн талаарх Хууль зүйн байнгын хорооны санал, дүгнэлтийг УИХ-ын гишүүн Тэмүүжин танилцуулсан бөгөөд Хууль зүйн байнгын хорооны хуралдааны үеэр УИХ-ын гишүүн Сандаг-Очир Монгол Улс нийт хэдэн улстай гэмт этгээд шилжүүлэх гэрээтэй, Бүгд Найрамдах Киргиз Улс Улсад нийт хэдэн монгол хүн ял эдэлж байгаа, нийт хэдэн хүнийг ялтан шилжүүлэх гэрээгээр авсан талаар, УИХ-ын гишүүн Д. Цогтбаатар Монгол Улс Бүгд Найрамдах Киргиз Улс хооронд Эрүүгийн хэргийн талаар эрх зүйн туслалцаа харилцан үзүүлэх тухай гэрээг 1999, 1999 онд байгуулсан бөгөөд уг гэрээг ийнхүү шинэчлэн оруулж байгаа үндэс шалтгааны талаар тус тус асуулт асууж хариулт авсан гэлээ. Байнгын хорооны хуралдаанд оролцсон гишүүдийн олонх Гэмт этгээд шилжүүлэх тухай Монгол Улс болон Бүгд найрамдах Киргиз Улс хоорондын гэрээний төслийг бүхэлд нь зөвшөөрч гарын үсэг зурах эрхийг Засгийн газарт олгох нь зүйтэй гэж үзсэн байна. Хэлэлцэж буй асуудалтай холбогдуулан асууж, санал хэлэх гишүүн гараагүй бөгөөд хуралдаанд оролцсон гишүүдийн олонх гэрээний төслийг зөвшөөрч гарын үсэг зурах эрхийг Засгийн газарт олгох нь зүйтэй гэж үзлээ. Дараа нь Кибер аюулгүй байдлын хуулийн хэрэгжилтийн талаарх Кибер аюулгүй байдлын зөвлөлийн ажлын албаны мэдээллийг сонсов. Тус зөвлөлийн ажлын албаны дарга Ч. Золбаяр кибер аюулгүй байдлын өнөөгийн нөхцөл байдал цаашид анхаарах асуудлын талаар мэдээлэл танилцуулсан юм. Кибер аюулгүй байдлын тухай хууль 2019 оны 12 дугаар сарын 17-нд батлагдсан. Энэ хуулиар Кибер аюулгүй байдлын зөвлөлийн ажлын алба болон кибер аюулгүй байдлыг хангах чиглэлийн нэгжүүдийн үйл ажиллагаагаа явуулах эрх зүйн орчин бүрдсэн. Мөн Хүний хувийн мэдээлэл хамгаалах тухай, Цахим гарын үсгийн тухай, Нийтийн мэдээллийн ил тод байдлын тухай хуулиудыг баталж, хүний хувийн мэдээллийг цуглуулж, бизнесийн үйл ажиллагаа явуулах гэж буй хуулийн этгээдүүд кибер аюулгүй байдлыг хангах талаар баримтлах шаардлагатай зохицуулалтуудыг тусгасан. Мөн онц чухал мэдээллийн дэд бүтэцтэй байгууллагуудын жагсаалтыг Монгол Улсын Засгийн газар баталж, үндэсний хэмжээний кибер халдлагаас хамгаалах төлөвлөгөөг баталсан. Энэ төлөвлөгөөний дагуу томоохон хэмжээний халдлагын шинж чанартай үйл ажиллагаа болсон тохиолдолд хэрхэн таслан зогсоох, нөхөн сэргээх арга хэмжээ авахыг журмаар зохицуулсан. Дээрх хуулийн дагуу кибер аюулгүй байдлыг хангах үйл ажиллагааг нэгдсэн удирдлагаар хангах, уялдуулан зохицуулах, хэрэгжилтийг зохион байгуулах, мэдээлэл солилцох чиг үүрэг бүхий Кибер аюулгүй байдлын зөвлөлийн ажлын албыг Монгол Улсын Засгийн газрын тогтоолоор байгуулсан хэмээн мэдээллийнхээ эхэнд танилцуулсан. Тэрбээр, Хуулийн дагуу Монгол Улсын Ерөнхий сайд Кибер аюулгүй байдлын зөвлөлийг тэргүүлж, Дэд даргаар Цахим хөгжил, инновац, харилцаа холбооны сайд болон Тагнуулын ерөнхий газар /ТЕГ/-ын дарга ажилладаг гээд зөвлөлийн бүрэлдэхүүнийг танилцуулсан. Кибер аюулгүй байдлын зөвлөл нь ТЕГ, Зэвсэгт хүчний Кибер аюулгүй байдлын командлал, Цахим хөгжил, инновац, харилцаа холбооны яам гэсэн үндсэн гурван бүтэцтэй хэмээгээд, ТЕГ төрийн мэдээллийн нэгдсэн сүлжээнд холбогдсон байгууллагуудын аюулгүй байдал, онц чухал мэдээллийн дэд бүтэцтэй төрийн өмчийн оролцоотой байгууллагуудын кибер аюулгүй байдлыг хангах чиглэлээр үйл ажиллагаа явуулдаг бол Цахим хөгжил, инновац, харилцаа холбооны яаман дахь холбогдох алба нь онц чухал мэдээллийн дэд бүтэцтэй хувийн хэвшлийн байгууллагууд, иргэн, хуулийн этгээдийн мэдээллийн аюулгүй байдлыг ханган ажилладаг гэлээ. Үүнд хувийн банкнууд, харилцаа холбооны компаниуд, эмнэлгүүд гэх мэт бизнесийн байгууллагууд багтдаг байна. Зэвсэгт хүчний кибер аюулгүй байдлын командлал батлан хамгаалах салбарын чиг үүргийн хүрээний байгууллагуудын үйл ажиллагааг хариуцан ажилладаг аж. Тэрбээр Монгол Улсад илэрсэн кибер халдлага, зөрчлийн тоо, салбарын статистик үзүүлэлт, цахим халдлага, залилантай тэмцэх арга хэмжээ, хамтарсан хяналт шалгалт, томоохон халдлага, зөрчилд авсан хариу арга хэмжээ, цаашид анхаарах асуудлын талаар мэдээлэл өглөө. Мэдээлэлтэй холбогдуулан УИХ-ын гишүүд асуулт асууж, байр сууриа илэрхийлсэн. Мөн хуралдаанаар Ажлын хэсэг байгуулах тухай Байнгын хорооны тогтоолын төслийг хэлэлцэн батлав. Байнгын хорооны тогтоолоо Кибер аюулгүй байдлын хуулийн хэрэгжилтийн бодит байдалд дүн шинжилгээ хийж, гарч байгаа хүндрэл, бэрхшээл болон нийгэмд үзүүлж байгаа эерэг, сөрөг нөлөөллийг тодорхойлох, шаардлагатай бол холбогдох хуулийн төслийг боловсруулах үүрэг бүхий ажлын хэсгийг УИХ-ын гишүүн Ч. Анараар ахлуулан байгуулж, бүрэлдэхүүнд нь Д. Цогтбаатар, Н. Батсүмбэрэл, С. Эрдэнэболд, Р."
  },
  {
    "id": "75354-2",
    "url": "https://www.parliament.mn/nn/75354/",
    "title": "АБГББХ: Гэмт этгээд шилжүүлэх тухай Монгол Улс болон Бүгд Найрамдах Киргиз Улс Улс хоорондын гэрээний төслийг зөвшилцөхийг дэмжлээ",
    "date": "2025-07-07",
    "category": "Байнгын хороо",
    "part": 2,
    "totalParts": 2,
    "content": "Эрдэнэбүрэн нар ажиллахаар боллоо хэмээн Улсын Их Хурлын Хэвлэл мэдээлэл, олон нийттэй харилцах газраас мэдээллээ."
  },
  {
    "id": "75353-1",
    "url": "https://www.parliament.mn/nn/75353/",
    "title": "ТББХ: “Төрийн үйлчилгээнд процессын дахин инженерчлэл хийх ажлыг эрчимжүүлэх талаар чиглэл өгөх тухай” УИХ-ын тогтоолын төслийг дэмжлээ",
    "date": "2025-07-07",
    "category": "Байнгын хороо",
    "part": 1,
    "totalParts": 3,
    "content": "Улсын Их Хурлын Төрийн байгуулалтын байнгын хороо өнөөдөр /2025.07.07/ хуралдаж “Төрийн үйлчилгээнд процессын дахин инженерчлэл хийх ажлыг эрчимжүүлэх талаар чиглэл өгөх тухай” Улсын Их Хурлын тогтоолын төслийг хэлэлцлээ. Монгол Улсын Их Хурлын даргын 2024 оны 173 дугаар захирамжаар байгуулагдсан Төрийн үйлчилгээнд процессын дахин инженерчлэл хийх ажлыг эрчимжүүлэх талаар чиглэл өгөх тухай ажлын хэсгийн санал, дүгнэлт, холбогдох төрийн байгууллагуудын мэдээллийг Төрийн байгуулалтын байнгын хороо болон Инновац, цахим бодлогын байнгын хороодын 2025 оны 05 дугаар сарын 28-ны өдрийн хамтарсан хуралдаанаараа сонссоны хүрээнд Монгол Улсын Их Хурлын чуулганы хуралдааны дэгийн тухай хуулийн 22.3.6-д заасны дагуу дээрх Улсын Их Хурлын тогтоолын төслийг хэлэлцэж буйг хуралдаан даргалагч тодотгосон. Улсын Их Хурлын тогтоолын төслийн талаар Улсын Их Хурлын гишүүн Ч. Анар танилцууллаа. Тэрбээр Монгол Улсын Их Хурлын даргын 2024 оны 10 дугаар сарын 04-ны өдрийн 173 дугаар захирамжаар “Төрийн үйлчилгээг хүн төвтэй болгох, бүтээмжийг нэмэгдүүлэх зорилгоор хэрэгжүүлж буй процессын дахин инженерчлэлийн үйл ажиллагааг нэгдсэн арга зүйгээр хангах, санал, дүгнэлт гаргах” үүрэг бүхий ажлын хэсгийг ахлан ажилласан юм. Ажлын хэсэг олон улсын процессын дахин инженерчлэл хийх сайн жишиг, аргачлалыг судлан, улс орнуудын хэрэгжүүлсэн төрийн үйлчилгээний процессын дахин инженерчлэлийн үр ашиг, үр өгөөжийн харьцуулсан судалгаа, төрийн дижитал шилжилтийн хөгжил ба цаашдын чиг хандлагын судалгаа, төрийн мэдээллийн системийн нэгдсэн архитектур болон энтерпрайз архитеотурын судалгааг тус тус хийжээ. Монгол Улсад энэ чиглэлээр үйл ажиллагаа явуулж буй мэргэжлийн экспертүүд, иргэний нийгмийн байгууллагуудтай уулзаж санал солилцон, сайн жишиг нэвтрүүлж буй хувийн хэвшлийн байгууллагатай газар дээр нь танилцаж, туршлага судлан, Засгийн газар, УИХ-ын харьяа байгууллагуудад хийгдэж буй төрийн бүтээмж, процессын дахин инженерчлэлийн хүрээнд авч хэрэгжүүлж буй ажлын талаар төрийн байгууллага, албаны хүмүүстэй уулзалт хийх, мэдээлэл авч, нөхцөл байдлын судалгааг хийж ажилласан байна. Төрийн байгууллагуудаас ирүүлсэн мэдээлэл, процессын дахин инженерчлэлийн хэрэгжилтийн нөхцөл байдлын шинжилгээнд үндэслэн ажлын хэрэг доорх дүгнэлтийг гаргажээ. Ажлын хэсэг УИХ, Засгийн газар, холбогдох төрийн байгууллагуудын шийдвэр гаргах түвшинд процессын дахин инженерчлэл хэрхэн хийх арга зүйн талаар нэгдсэн ойлголт, шийдвэрт хүрээгүй байна хэмээн үзсэн бөгөөд төрийн байгууллагын процессын дахин инженерчлэлийн бодлого, хүрэх үр дүнг тодорхойлох, хэрэгжилтийг хангах, хяналт тавих тогтолцоо үүсээгүй байгаа нь төрийн байгууллагууд нэгдсэн хэрэгжүүлэх боломж бүрдээгүй байна гэж дүгнэсэн байна. Мөн Төрийн мэдээллийн системийн нэгдсэн архитектур ашиглагдахгүй байгаагаас төрийн байгууллагуудын уялдаа холбоо, зардал, цаг хугацаа, бүтээмжид сөргөөр нөлөөлж байна. Төрийн байгууллагын процессын дахин инженерчлэлийг хийхдээ хууль, эрх зүйн орчинд хамаарах өөрчлөлтийн бүрэн тусгаагүйгээс зөвхөн цахим шилжилтийн хүрээнд хэрэгжүүлж байгаа нь цогц өөрчлөлт болж чадахгүй байна гэсэн дүгнэлтэд хүрчээ. Төрийн мэдээллийн нэгдсэн бүртгэл, сан байхгүй ба иргэний нэгдсэн данс (Natinal ID or Unique ID) байхгүй учир мэдээллийн нэгдмэл байдал, давтагдашгүй байдал хангагдаагүй. Хур системийн ард нэгдсэн өгөгдлийн сан байхгүй бөгөөд төрийн байгууллагуудад дор бүрнээ хөгжүүлж тус тусдаа ашиглаж буй 152 бүртгэлийн мэдээлэл, өгөгдлийн бааз холбогдон ажиллаж байгаа нь төрийн байгууллагуудын хооронд мэдээлэл солилцох, хамтын ажиллагааг дэмжих нэгдмэл байдал хангалтгүй, тусдаа системүүд хоорондоо мэдээлэл солилцох боломж хомс, уялдаа холбоогүй ажиллах нь үр ашиггүй байдлыг үүсгэж байна хэмээн дүгнэжээ. Тиймээс ажлын хэсэг хүн төвтэй үзэл баримтлалд нийцсэн төрийн үйлчилгээг иргэнд хүргэх, төрийн үйлчилгээний чанар, хүртээмж, байгууллагын бүтээмжийг дээшлүүлэх болон иргэн, аж ахуйн нэгж, төрийн албан хаагчдын сэтгэл ханамжийг дээшлүүлэх, процесс суурьтай, оновчтой, үр ашигтай засаглалыг бэхжүүлж, хөгжлийн бодлогo, тухайн салбар, төрийн байгууллагын стратеги, дижитал шилжилт, хууль, эрх зүйн орчин дахь өөрчлөлтүүдийг цогцоор нь уялдуулж, иргэн, хувь хүний хэрэгцээнд тусгайлан тохируулсан, өгөгдөлд үндэслэн проактив төрийн үйлчилгээг бий болгох ажлыг нэгдсэн арга зүйгээр ханган, эрчимжүүлэх талаар чиглэл өгөх тухай Монгол Улсын Их Хурлын тогтоолын төслийг боловсруулсан хэмээн ажлын хэсгийн ахлагч Ч. Анар танилцуулав. Энэхүү тогтоолын төсөл нь төрийн үйлчилгээнд процессын дахин инженерчлэл хийх хамрах хүрээ, үндсэн зармыг тодорхойлсон 1 хавсралт, нэгдсэн удирдлагаар хангах хүрээнд авч хэрэгжүүлэх арга хэмжээний үүрэг даалгавар бүхий 9 заалтаас бүрдэж, хяналт хариуцлагыг хангах хүрээнд тогтоолын хэрэгжилтийг хугацаа зааж эргэн тайлагнахыг үүрэг болгон эргэх холбоог хангажээ. Ажлын хэсгийн санал, дүгнэлтийг 2025 оны 05 дугаар сарын 28-ны өдрийн Төрийн байгуулалтын болон Инновац, цахим бодлогын байнгын хороодын хамтарсан хуралдаанд танилцуулж, холбогдох төрийн байгууллагуудын мэдээллийг сонгож, гишүүд асуулт асууж, хариулт авснаар Ажлын хэсгийн зүгээс боловсруулсан Улсын Их Хурлын тогтоолын төслийг дэмжсэн гэдгийг тэрбээр тодотгосон. Тогтоолын төсөлтэй холбогдуулан УИХ-ын гишүүд асуулт асууж, байр сууриа илэрхийлсэн. Тухайлбал, УИХ-ын гишүүн С. Зулпхар, Процессын дахин инженерчлэлд чиг үүргийн болон ажлын байрны шинжилгээний аргачлалууд багтаж байгаа эсэх, процессын дахин инженерчлэл ямар давуу талтайг тодруулсан. Тэрбээр, УИХ тогтоол батлаад төрийн байгууллагууд процессын дахин инженерчлэл хийхэд ямар хугацаа зарцуулах, процессын дахин инженерчлэлийг хийх мэргэшсэн хүний нөөц бий эсэхийг лавласан. Ажлын хэсгийн ахлагч Ч. Анар, УИХ-ын тогтоолоор процессын дахин инженерчлэл хийх нэгдсэн арга зүй, үзэл баримтлал, чиглэлийг нь зааж, удирдамж батлах юм. Салбар яамд, байгууллагуудын чиг үүрэг бүхий дотоод процессын нарийн уялдааг УИХ-ын тогтоолоор батлахгүй, харин ямар чиг үүрэг, арга зүй, үзэл баримтлалаар хийх ёстойг заасан ерөнхий зарчмыг баталж өгнө. 2022 онд Засгийн газрын хэрэг эрхлэх газраас анх процессын дахин инженерчлэлийг хоёр яаманд хэрэгжүүлсэн. Үүнд үндэслээд Засгийн газрын 2024-2028 оны үйл ажиллагааны мөрийн хөтөлбөрт процессын дахин инженерчлэл хийх чиглэл орсон. Процессын дахин инженерчлэлийг төрийн байгууллагууд, яамд өөр өөрөөр ойлгоод байгаа юм. Өөр ойлгосноос үүдээд зарим нь автоматжуулалтыг хийж байна, зарим нь санхүүгийн системдээ өөрчлөлт оруулж байна. Иргэн, аж ахуйн нэгж төрөөс үйлчилгээ авахдаа хууль дүрэмд заасны дагуу төрд байгаа мэдээллийг яам, төрийн байгууллага тус бүрээс нь авч байгаа нь хүндрэл учруулж байгаа. Өнөөгийн хууль тогтоомж, төрийн байгуулалтын бүтэц нь ийм байгаа учир процессын дахин инженерчлэл хамгийн эхэнд хийгдэх ёстой ажил. Төр өөрөө хууль тогтоомж, бүтэц бүрэлдэхүүндээ дүн шинжилгээ хийгээд, хяналт суурьтай биш хүн төвтэй буюу иргэндээ зориулсан үйлчилгээг шуурхай хүргэхэд чиглэсэн үзэл баримтлалыг тогтоолоор батлах юм."
  },
  {
    "id": "75353-2",
    "url": "https://www.parliament.mn/nn/75353/",
    "title": "ТББХ: “Төрийн үйлчилгээнд процессын дахин инженерчлэл хийх ажлыг эрчимжүүлэх талаар чиглэл өгөх тухай” УИХ-ын тогтоолын төслийг дэмжлээ",
    "date": "2025-07-07",
    "category": "Байнгын хороо",
    "part": 2,
    "totalParts": 3,
    "content": "Засгийн газрын харьяа яам, агентлагууд тогтоолд заасан туссан үзэл баримтлалд тулгуурлан процессын нарийвчлалаа боловсруулж судалгаагаа хийгээд, 2026 оны хаврын чуулганы үеэр танилцуулах чиглэлийг тогтоолоор өгнө гэсэн хариулт өглөө. Эцэст нь “Төрийн үйлчилгээнд процессын дахин инженерчлэл хийх ажлыг эрчимжүүлэх талаар чиглэл өгөх тухай” Улсын Их Хурлын тогтоолын төслийг дэмжье гэсэн томьёоллоор санал хураалт явуулахад хуралдаанд оролцсон гишүүдийн олонх дэмжлээ. Дараа нь Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн эцсийн хэлэлцүүлгийг явуулав. Улсын Их Хурлын чуулганы нэгдсэн хуралдаанаар хуулийн төслүүдийн анхны хэлэлцүүлгийг явуулах үед хуралдаан даргалагчаас өгсөн гүйцээн боловсруулах чиглэлийн дагуу Монгол Улсын Их Хурлын чуулганы хуралдааны дэгийн тухай хуулийн 42 дугаар зүйлийн 42.2.1-д заасныг баримтлан 1 санал хураалт явуулж, хуралдаанд оролцсон гишүүдийн олонх дэмжлээ. Ингээд хуулийн төслийн эцсийн хэлэлцүүлгийг хийсэн талаарх танилцуулгыг чуулганы нэгдлсэн хуралдаанд танилцуулахаар тогтлоо. Мөн хуралдаанаар “Монгол Улсын Их Хурлын 2025 оны намрын ээлжит чуулганы хугацаанд хийх төлөвлөгөөт хяналт шалгалтын цаглавар батлах тухай”, “Монгол Улсын Их Хурлын 2025 оны намрын ээлжит чуулганаар хэлэлцэх асуудлын тухай” Улсын Их Хурлын тогтоолын төслүүдийг хэлэлцэв. Тогтоолын төслүүдтэй холбогдуулан асуулт асууж, үг хэлэх гишүүн гараагүй бөгөөд хуралдаанд оролцсон гишүүдийн олонх тогтоолын төслийг хэлэлцэн батлахыг дэмжин, Байнгын хорооны санал, дүгнэлтийг чуулганы нэгдсэн хуралдаанд танилцуулахаар тогтов. Эцэст нь Улсын Их Хурлын Тамгын газрын 2024 оны үйл ажиллагааны тайланг сонсов. Тамгын газрын 2024 оны үйл ажиллагааны талаар Улсын Их Хурлын Ерөнхий нарийн бичгийн дарга Б. Баасандорж танилцууллаа. 2024 он бол манай улсын парламентын түүхийн нэгэн шинэ эхлэл болсон 126 гишүүнтэй Монгол Улсын Их Хурлын эрх зүйн орчин, ажиллах нөхцөл, боломжийг бүрдүүлсэн, зохион байгуулалт, үйл ажиллагааны хувьд төлөвшүүлэн бэхжүүлэх шилжилтийн жил байснаараа онцлогтойг тодотгов. Тэрбээр, Монгол Улсын Үндсэн хуульд оруулсан өөрчлөлтийг бодитой хэрэгжүүлэх, хууль тогтоох, хянан шалгах, төлөөллийн үйл ажиллагааны уламжлалаа хадгалж, Парламент 2.0 “Гурван төгөлдөршил” бодлогыг хэрэгжүүлэхэд нь Улсын Их Хуралд Тамгын газар мэргэжил, арга зүй, техник, зохион байгуулалтын дэмжлэг туслалцаа үзүүлэх чиглэлээр 2024 онд 268 арга хэмжээг төлөвлөн хэрэгжүүлсэн бөгөөд эдгээр арга хэмжээ гүйцэтгэлийн үнэлгээгээр 87.8 хувийн биелэлттэй байна хэмээлээ. Монгол Улсын Их Хурлаас хууль тогтоох бүрэн эрхээ хэрэгжүүлэх, Монгол Улсын Үндсэн хуульд 2019, 2023 онд оруулсан өөрчлөлтийг хэрэгжүүлэхэд мэргэжил, арга зүй, техник, зохион байгуулалтын дэмжлэг туслалцаа үзүүлж ажиллах хүрээнд Монгол Улсын Их Хурлын тухай хууль, Монгол Улсын Их Хурлын чуулганы хуралдааны дэгийн тухай хууль, Монгол Улсын Их Хурлын хяналт шалгалтын тухай хуулийн шинэчилсэн найруулгын төслийг боловсруулах, Улсын Их Хурлаар хэлэлцэн батлахад мэргэжил, арга зүйн бүх талын туслалцаа үзүүлж, шинээр бүрдэх Улсын Их Хурлын үйл ажиллагааны эрх зүйн орчныг бүрдүүлснийг онцоллоо. Улсын Их Хурлын чуулганы нэгдсэн хуралдаан 66 удаа /304 цаг 09 минут/, Байнгын, дэд, хянан шалгах түр хороодын хуралдаан 296 удаа /392 цаг 31 минут/ хуралдаж, давхардсан тоогоор 638 асуудал хэлэлцсэн байна. Байнгын болон дэд хороод 132 тогтоол баталсан бөгөөд олон улсын гэрээ, хэлэлцээр, конвенц зөвшилцөх 15, хэлэлцэх эсэх хэлэлцүүлгийн 80, анхны хэлэлцүүлгийн 128, зөвшилцөх эсэх асуудлаар 3, соёрхон батлах 13, холбогдох Байнгын хороонд хүргүүлсэн 86, бусад асуудлаар 82 санал, дүгнэлт, эцсийн хэлэлцүүлгийн 65 танилцуулга, анхны хэлэлцүүлгийн 1329 зарчмын зөрүүтэй саналын томьёолол, эцсийн хэлэлцүүлгийн 66 зарчмын зөрүүтэй саналын томьёоллыг бэлтгэн нэгдсэн хуралдаанд хэлэлцүүлж, шийдвэрлүүлжээ. 2024 онд 475 хууль, Улсын Их Хурлын 140 тогтоол хэлэлцэн батлахад мэргэжил арга зүй, техник, зохион байгуулалтын туслалцаа үзүүлсэн нь 2023 онтой харьцуулахад анхдагч хууль 36.3 хувиар, хуульд нэмэлт, өөрчлөлт оруулах тухай хууль 22.4 хувиар, Улсын Их Хурлын тогтоол 13.6 хувиар тус тус өссөн үзүүлэлттэй гарчээ. Мөн Улсын Их Хурлын чуулганы нэгдсэн хуралдаанаар 435 асуудал хэлэлцүүлэх бэлтгэлийг хангаж, зохион байгуулалтын туслалцаа үзүүлсэн нь өмнөх оноос 10.5 хувиар өссөн гэдгийг Ерөнхий нарийн бичгийн дарга танилцуулгадаа онцолсон. Улсын Их Хурлын хяналт шалгалтын үр нөлөөг сайжруулах эрх зүй, зохион байгуулалтын шинэтгэл хийхэд мэргэжил, арга зүй, зохион байгуулалтын туслалцаа үзүүлж, үр дүнд хүрч буйг тэрбээр дурдаад энэ чиглэлээр хийсэн ажлын талаар дэлгэрэнгүй мэдээлэл өгсөн. Түүнчлэн Улсын Их Хурлын үйл ажиллагааны ил тод, нээлттэй байдлыг хангаж, парламентат ёсыг бэхжүүлэх, харилцаа, хамтын ажиллагааг өргөжүүлэх, Улсын Их Хурал, түүний гишүүдийг бүрэн эрхээ хэрэгжүүлэх, ажиллах нөхцөлөөр хангах үйл ажиллагааны хүрээнд хийж хэрэгжүүлсэн ажил, хүрсэн үр дүнг танилцуулсан юм. Тэрбээр, Улсын Их Хурал, түүний Тамгын газрын бүтэц, зохион байгуулалт, Улсын Их Хурлын ээлжит чуулганы хэлэлцэх асуудал, тов, дараалал, нэгдсэн чуулганы нэгдсэн хуралдаанд оролцсон гишүүдийн ирцийн мэдээлэл, хууль тогтоомжийн төслийг Улсын Их Хурлын чуулганы нэгдсэн хуралдаанаар хэлэлцэх нийт хугацааг хувь тэнцүүлэн хуваарилж, чуулганы нэгдсэн хуралдаан болон Байнгын хороо, ажлын хэсгийн хуралдааны товч, дэлгэрэнгүй тэмдэглэл зэргийг parliament. mn цахим хуудаст ил тод, нээлттэй мэдээлж байна. Улсын Их Хурлын үйл ажиллагааг иргэд, олон нийтэд түгээх ажилд технологийн ололтыг ашиглахаас гадна Улсын Их Хурлын үйл ажиллагааг олон улсад сурталчлан мэдээлэх зорилгоор Улсын Их Хурлын албан ёсны www. parliament. mn цахим хуудаст англи хэлээр мэдээ, мэдээллийг тогтмол нийтэлж, олон улсад нэр хүнд бүхий сэтгүүлүүдэд Улсын Их Хурлын үйл ажиллагааны талаар ярилцлага, мэдээ нийтлүүлж, MediaConnect платформ дээр хэвлэлийн мэдээ байршуулж байгааг тодотгосон. УИХ-ын Ерөнхий нарийн бичгийн дарга Б."
  },
  {
    "id": "75353-3",
    "url": "https://www.parliament.mn/nn/75353/",
    "title": "ТББХ: “Төрийн үйлчилгээнд процессын дахин инженерчлэл хийх ажлыг эрчимжүүлэх талаар чиглэл өгөх тухай” УИХ-ын тогтоолын төслийг дэмжлээ",
    "date": "2025-07-07",
    "category": "Байнгын хороо",
    "part": 3,
    "totalParts": 3,
    "content": "Баасандорж танилцуулгын төгсгөлд Тамгын газар “Монгол Улсын Их Хурлын 2024-2028 оны стратеги төлөвлөгөө”, Төрийн байгуулалтын байнгын хорооны 2025 оны 02 дугаар тогтоолоор баталсан “Монгол Улсын Их Хурлын 2024-2028 оны стратеги төлөвлөгөөг хэрэгжүүлэх арга хэмжээний 2025 оны төлөвлөгөө”, хууль тогтоомжоор тодорхойлсон чиг үүргээ үр дүнтэй хэрэгжүүлэх, үйл ажиллагааныхаа үр нөлөөг дээшлүүлэхтэй холбоотойгоор 2025 онд 56 арга хэмжээг төлөвлөн, шинэ үеийн парламентын хэрэгцээ, шаардлагын дагуу тодорхой чиглэлд анхааран ажиллаж буй талаараа мэдээлсэн Тухайлбал, Улсын Их Хурлын чуулганы нэгдсэн хуралдааны ирц, санал хураалтын дүнг ил тод, нээлтэй байлгах, хуралдааны дэгийг боловсронгуй болгох, уялдааг хангах замаар хууль тогтоох үйл ажиллагааны үр нөлөөг дээшлүүлэх, өндөр бүтээмжит ажлын албыг бэхжүүлэхэд судалгаа, шинжилгээний үр дүнг ашиглах, албан хаагчдын үйл ажиллагааг оновчтой төлөвлөх, ажлын гүйцэтгэлийг бодитой үнэлэх арга зүйг нэвтрүүлж, өөрчлөлтийн менежмент, төслийн удирдлагыг хэрэгжүүлэхэд анхааран ажиллаж байгааг тодотгосон юм. УИХ-ын Тамгын газрын тайлантай холбогдуулан УИХ-ын гишүүд асуулт асууж, үг хэлэв. УИХ-ын гишүүн Ж. Бат-Эрдэнэ Тамгын газар хуульд заасан үүргээ хариуцлагатайгаар биелүүлж ирсэн гэж дүгнэж байгаагаа илэрхийлсэн. УИХ-ын гишүүн О. Алтангэрэл УИХ-ын Тамгын газар сайн ажиллаж буйг тодотгоод Парламентын судалгаа хөгжлийн хүрээлэн хэчнээн судалгаа хийсэн, зөвлөх туслахуудыг мэргэшүүлэх чиглэлээр хэрхэн ажилласныг лавласан. Парламентын судалгаа, хөгжлийн хүрээлэнгийн захирал Д. Бумдарь, Тус хүрээлэн 2024 онд шинэчлэн байгуулагдаж, УИХ-ын дэргэд ажиллах болсноос хойш нийтдээ 42 судалгаа хийж, 11 удаагийн сургалт явуулсан. 2025 он гарснаас хойш хагас жилийн хугацаанд 100 судалгаа хийж, 27 сургалтыг зохион байгуулсан гэсэн хариултыг өглөө. УИХ-ын гишүүн Б. Баярбаатар, УИХ хүн төвтэй хууль, хууль эрх зүйн орчин бүрдүүлэх, дарга төвтэй, авлигажсан гэгдээд буй хуулиас давсан журмуудыг цэгцлэх, хуулийн хэрэгжилтэд үнэлгээ хийдэг байх ажилд анхааран ажиллаж байна гээд, Тамгын газар хүрээнд хийсэн ажлаа, хүний эрхийн зөрчилтэй хууль, журмыг сайжруулсан талаарх мэдээллийг тайландаа тусгаж үнэлүүлэх нь зүйтэй хэмээн үзэж байгаагаа илэрхийлсэн. Байнгын хороо УИХ-ын Тамгын газрын 2024 оны тайланг хэлэлцсэнээр энэ өдрийн хуралдаан өндөрлөлөө хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75352,
    "url": "https://www.parliament.mn/nn/75352/",
    "title": "БОХХААБХ:Ажлын хэсгийн санал, дүгнэлтийг хэлэлцлээ",
    "date": "2025-07-07",
    "category": "Байнгын хороо",
    "content": "Улсын Их Хурлын Байгаль орчин, хүнс, хөдөө аж ахуйн байнгын хорооны өнөөдрийн хуралдаан /2025.07.07/ 16 цаг 39 минутад гишүүдийн 54.2 хувийн ирцтэй эхэлсэн. Хуралдааны эхэнд Байнгын хорооны дарга Б. Бейсений танилцуулсан хэлэлцэх асуудалтай холбогдуулан асуулт асууж, үг хэлэх гишүүн байсангүй. Иймд хуралдааныг Байгаль орчин болон Хүнс, хөдөө аж ахуй, хөнгөн үйлдвэрийн салбарт олон улсын зээл, тусламжийн хөрөнгөөр хэрэгжиж байгаа төсөл, хөтөлбөрүүдийн хэрэгжилтийн явц, үр дүнгийн талаар холбогдох санал, дүгнэлт гаргах, шийдвэрийн төсөл боловсруулах үүрэг бүхий ажлын хэсгийн санал, дүгнэлтийн хэлэлцүүлгээр үргэлжлүүллээ. Энэ талаар Улсын Их Хурлын гишүүн М. Ганхүлэг танилцуулав. Тэрбээр танилцуулгадаа, Байнгын хорооны 2025 оны 04 дүгээр тогтоолоор байгуулагдсан Байгаль орчин, уур амьсгалын өөрчлөлтийн болон Хүнс, хөдөө аж ахуй, хөнгөн үйлдвэрийн салбарт олон улсын зээл, тусламжийн хөрөнгөөр хэрэгжиж байгаа төсөл, хөтөлбөрүүдийн хэрэгжилтийн явц, үр дүнгийн талаар холбогдох санал, дүгнэлт гаргах, шийдвэрийн төсөл боловсруулах үүрэг бүхий ажлын хэсгийг Улсын Их Хурлын гишүүн, Аж үйлдвэржилтийн бодлогын байнгын хорооны дарга С. Ганбаатараар ахлуулан, Улсын Их Хурлын гишүүн Р. Сэддорж, М. Ганхүлэг, С. Замира, М. Мандхай, А. Ундраа, Б. Уянга нарын бүрэлдэхүүнтэйгээр байгуулсныг онцолсон. Ажлын хэсэгт мэргэжил, арга зүйн дэмжлэг үзүүлэх багийг байгуулж, бүрэлдэхүүнд Улсын Их Хурлын Тамгын газрын Байгаль орчин, хүнс хөдөө аж ахуйн байнгын хорооны ажлын алба, Хяналт шалгалтын газар, Үндэсний аудитын газар, Сангийн яам, Хүнс, хөдөө аж ахуй, хөнгөн үйлдвэрийн яам, Байгаль орчин, уур амьсгалын өөрчлөлтийн яам болон Байгаль орчны мэргэшсэн аудиторуудын холбооны төлөөллийг оролцуулан ажилласныг дурдахын зэрэгцээ ажлын хэсэгт мэргэжил, арга зүйн дэмжлэг үзүүлэх баг 2025 оны 01 дүгээр сарын 30, 03 дугаар сарын 13, 03 дугаар сарын 21, 05 дугаар сарын 28-ны өдрүүдэд Байгаль орчин, уур амьсгалын өөрчлөлтийн яам, Хүнс, хөдөө аж ахуй, хөнгөн үйлдвэрийн яам, Үндэсний аудитын газар, Сангийн яамнаас мэдээлэл сонсох уулзалтуудыг хийж, ажлын хэсгийн тайланг бэлтгэсэн гэв. Ажлын хэсэг дээрх мэдээлэл, тайлантай танилцаад Байгаль орчин, уур амьсгалын өөрчлөлтийн болон Хүнс, хөдөө аж ахуй, хөнгөн үйлдвэрийн салбарын гадаад зээл, тусламжийн зарцуулалттай холбоотойгоор санал боловсруулсан байна. Уг саналд Байгаль орчин, уур амьсгалын өөрчлөлтийн болон Хүнс, хөдөө аж ахуй, хөнгөн үйлдвэрийн салбарын зээл, тусламжийн ашиглалтыг нэмэгдүүлэх, үлдэгдэл хөрөнгийг хугацаанд нь бүрэн ашиглах, төсөл, хөтөлбөрийн хэрэгжилтийг эрчимжүүлэх, санхүүжилт, зардлын бүтцэд нарийвчилсан шинжилгээ хийж гадаадын зөвлөх, менежментийн зардал зэрэг гадагшаа чиглэсэн, үр ашиггүй өндөр зардлыг бууруулах, дотоодын оролцоог нэмэгдүүлэх зохицуулалтыг сайжруулах, Монгол Улсын хэмжээнд гадаад зээл, тусламжийн хөрөнгөөр хэрэгжиж буй төсөл, хөтөлбөрт нэгдсэн хяналт-шинжилгээ, үнэлгээ хийх оновчтой системийг бий болгох, нийт төсөл, хөтөлбөрүүдийг үнэлэх шалгуур үзүүлэлт, аргачлалыг боловсруулах, стандартчилах ажлыг эрчимжүүлэх шаардлагатай талаар дурджээ. Мөн гадаад зээл, тусламжийн мэдээллийг төвлөрүүлсэн, төсвийн хөрөнгө оруулалтын одоогийн цахим системийг интеграцчилсан, мэдээллийн аюулгүй байдлыг хангасан нэгдсэн цахим мэдээллийн санг байгуулах, төсөл, хөтөлбөрийн хэрэгжилтийн дараах үе шатанд “үр өгөөж, үр нөлөөг тогтвортой хадгалах стратеги” боловсруулж, үйл ажиллагааг дотоод нөөцөөр үргэлжлүүлэх эрх зүйн зохицуулалтыг бүрдүүлэх, орон нутгийн байгууллагуудын хүний нөөцийн оновчтой бодлого хэрэгжүүлэх, гадаад зээл, тусламжийн гэрээ, төслийн менежмент, олон улсын донортой харилцах ур чадвар бүхий мэргэжилтнүүдийг сургах, мэргэшүүлэх, төсөл, хөтөлбөрийг нэгдсэн удирдлага, зохион байгуулалтаар хэрэгжүүлэх замаар салбар бүрд нэгдсэн төсөл хэрэгжүүлэх нэгж байгуулж, тусгай нэгж бүхий бүтцээс татгалзан бүтэц, зардлыг оновчлох, үр ашгийг нэмэгдүүлэх шаардлагатай талаар уг саналд тусгасан байв. Ажлын хэсгийн санал, дүгнэлттэй холбогдуулан Улсын Их Хурлын гишүүн Б. Бат-Эрдэнэ, Н. Наранбаатар, З. Мэндсайхан, Ж. Батжаргал нар асуулт асууж, үг хэлэв. Гишүүд уг ажлын хэсгээс боловсруулсан “Засгийн газарт чиглэл өгөх тухай” Байнгын хорооны тогтоолын төсөлд туссан зарим асуудлыг тодорхой нарийвчлан тусгах, сайжруулах шаардлагатай гэж үзсэн тул Байнгын хорооны тогтоолын төслийн хэлэлцүүлгийг хойшлуулав хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75348-1",
    "url": "https://www.parliament.mn/nn/75348/",
    "title": "ЭЗБХ: Нийтийн өмчийн хуулийн төслийг хэлэлцэхийг дэмжиж, Төв банкны мэдээллийг сонсон, холбогдох Байнгын хорооны тогтоолын төслийг хэлэлцлээ",
    "date": "2025-07-07",
    "category": "Байнгын хороо",
    "part": 1,
    "totalParts": 4,
    "content": "Улсын Их Хурлын Эдийн засгийн байнгын хорооны өнөөдрийн (2025.07.07) хуралдаанаар Эрчим хүчний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүд болон Хот байгуулалтын тухай хууль /Шинэчилсэн найруулга/-д нэмэлт оруулах тухай хуулийн төсөл болон хамт өргөн мэдүүлсэн хуулийн төслүүдийн анхны хэлэлцүүлгийг хийсэн. Мөн “Зээлийн хүүг бууруулах хүрээнд авах зарим арга хэмжээний тухай” Улсын Их Хурлын тогтоолын төслийг хэлэлцсэн юм. Дараа нь Засгийн газраас 2025 оны 6 дугаар сарын 25-ны өдөр өргөн мэдүүлсэн Нийтийн өмчийн хууль /Шинэчилсэн найруулга/-ийн төсөл болон хамт өргөн мэдүүлсэн хууль, тогтоолын төслүүдийн хэлэлцэх эсэхийг шийдвэрлэлээ. Хууль санаачлагчийн илтгэлийг Улсын Их Хурлын гишүүн, Засгийн газрын гишүүн, Монгол Улсын сайд, Засгийн газрын Хэрэг эрхлэх газрын дарга С. Бямбацогт танилцуулав. Монгол Улс 1990 оноос зах зээлийн эдийн засагт шилжсэнтэй холбогдуулан 1996 онд Төрийн болон орон нутгийн өмчийн тухай хуулийг анх баталсан бөгөөд уг хууль нь өдгөө нөхцөл байдалтай нийцэхгүй, нийгмийн харилцааны өөрчлөлт, хөгжлөөс хоцорсон тул эрх зүйн шинэчлэл, бодлогын баримт бичигт дэвшүүлсэн зорилтын хүрээнд нийтийн өмч, түүний дотор төрийн болон орон нутгийн өмчийн харилцааны зохицуулалтыг Монгол Улсын Үндсэн хуульд оруулсан нэмэлт, өөрчлөлтөд нийцүүлэх, хууль хоорондын давхардал, хийдлийг арилгах, төрийн болон орон нутгийн өмчийн ангилал, хэлбэрийг зохистой тогтоож, өмчийн удирдлага, бүртгэл, ашиглалт, хамгаалалт, хяналтын үр дүнтэй тогтолцоог бүрдүүлэх зорилгоор шинэчилсэн найруулгын төслийг боловсруулжээ. Төрийн болон орон нутгийн өмчийн тухай хуулийн нэрийг Иргэний хуульд заасан өмчийн төрөлд нийцүүлэн өргөжүүлж, нийтийн өмчийн суурь харилцааг зохицуулах хүрээнд “Нийтийн өмчийн хууль” гэж өөрчилж, нийтийн өмчийг удирдах зарчим, өмчийн зориулалт, ангилал болон өмчийн удирдлагыг хэрэгжүүлэх нийтлэг харилцааг зохицуулах эрх зүйн үндсийг бүрдүүлнэ. Ингэхдээ төрийн болон орон нутгийн өмчийн харилцааг тус хуулиар, харин олон нийтийн болон шашны өмчийн харилцааг уг хуульд нийцүүлэн тухайлсан хуулиар зохицуулахаар тусгасан болохыг С. Бямбацогт сайд танилцуулсан юм. Энэ хүрээнд хуулийн зорилтыг “нийтийн өмч, түүний ангилал, өмчийн удирдлага, нийтийн өмчид хөрөнгө олж авах, эзэмших, ашиглах, захиран зарцуулах, бүртгэл, тооллого, тайлагнал, хяналт, ил тод байдлыг хангахтай холбоотой нийтлэг харилцааг зохицуулах”-аар өргөжүүлэн тодорхойлсон байна. Хуулийн төсөл нь 9 бүлэг, 81 зүйлтэй хэмээгээд тэрбээр зарчмын өөрчлөлтүүдийн талаар Байнгын хорооны хуралдаанд дэлгэрэнгүй танилцуулав. Нийтийн өмч, түүний дотор төрийн болон орон нутгийн өмчийн удирдлага, зохицуулалт, хяналтын нэгдмэл байдлыг хангах зорилгоор хуулийн үйлчлэх хүрээг өргөжүүлэхийн зэрэгцээ хуулийн үйлчлэлд хамаарахгүй боловч тухайлсан хуулиар нарийвчлан зохицуулах харилцааг бусад хууль тогтоомж болон эрх зүйн шинэчлэлтэй уялдуулан тодорхойлсон байна. Хуулийн нэр томьёог Монгол Улсын Үндсэн хууль болон Иргэний хуульд нийцүүлэн шинэчилж, төрийн болон орон нутгийн өмчийн харилцаанд баримтлах зарчимд өмчийн удирдлага нэгдмэл байх, өмчийн удирдлагыг хуулиар тогтоосон хязгаарлалтын хүрээнд хэрэгжүүлэх, тооцоо, судалгаанд үндэслэсэн, тогтвортой хөгжлийг хангахад чиглэсэн байх зэрэг тусгай зарчмыг шинээр тусгажээ. Төрийн болон орон нутгийн өмчийн ангиллыг Монгол Улсын Үндсэн хуульд нийцүүлэн шинэчилж, төрийн өмчийн өмчлөгч нь Улсын Их Хурал, орон нутгийн өмчийн өмчлөгч нь аймаг, нийслэл, сум, дүүргийн иргэдийн Төлөөлөгчдийн хурал байх зарчмыг хэвээр хадгалж, өмчийн удирдлагыг хэрэгжүүлэгч этгээдүүдийн эрх хэмжээний давхцал, ойлгомжгүй байдлыг арилгаж, харилцан уялдаатай байхаар тусгасан байна. Мөн Төрийн өмчийн хороо, Орон нутгийн өмчийн газрын хяналтын чиг үүргийг тодруулан хуульчилсан, түүнчлэн, Төрийн өмчийн хорооны бүрэлдэхүүнд хөрөнгийн удирдлага, хөрөнгийн үнэлгээ, нягтлан бодох бүртгэлийн чиглэлээр мэргэшсэн иргэнийг нээлттэй сонгон шалгаруулалтын үндсэн дээр томилж ажиллуулах боломжийг бүрдүүлжээ. Төрийн болон орон нутгийн өмчийн өмчлөгч, өмчийн удирдлагыг хэрэгжүүлэгч, өмчийн эзэмшигч этгээдийн эрх зүйн байдлыг хөрөнгийн эрхийн байдалтай нь уялдуулан оновчилж тогтоосон байна. Төрийн болон орон нутгийн өмчит компанийн өмчийн удирдлага болон хувьцаа эзэмшигчийн эрхийг хэрэгжүүлэгчийн эрх, үүрэг, төлөөлөн удирдах зөвлөлийн гишүүнд нэр дэвшүүлэх, гүйцэтгэх удирдлагыг томилох зэрэг асуудлыг төрийн болон орон нутгийн өмчит компанийн тухай бие даасан хуулиар зохицуулахаар тусгасан хэмээн Монгол Улсын сайд С. Бямбацогт танилцуулсан юм. Төрийн болон орон нутгийн өмчид хөрөнгө олж авах, төрийн болон орон нутгийн өмчийн хөрөнгийг бусдад ашиглуулах, шилжүүлэх асуудлыг үр ашигтай, нээлттэй, ил тод байдлаар хэрэгжүүлэх журам, аргыг нарийвчлан тусгажээ. Энэ хүрээнд төрийн болон орон нутгийн өмчийн үр өгөөжийг нэмэгдүүлэх, нийтийн эрх ашгийг хангах зорилгоор өмчийг ашиглуулах, шилжүүлэх үндэслэл, зорилго, гэрээний нөхцөл, талуудын хүлээх эрх, үүргийг тодорхой хуульчилж, өмчийг бусдын өмчлөлд шилжүүлсний дараа хэрэгжүүлэх хяналтын зохицуулалтыг төсөлд шинээр тусгасан гэв. Төрийн болон орон нутгийн өмчийн бүртгэлийн нэгдмэл тогтолцоо, түүний бүрдэл хэсгийг тодорхойлж, хөрөнгө бүртгэх, тоолох, үнэлэх үйл ажиллагааг нарийвчлан зохицуулжээ. Төрийн нийтийн өмчийн нэгдсэн бүртгэл, тооллого, төрийн болон орон нутгийн өмчийн үл хөдлөх эд хөрөнгийн дагнасан бүртгэлийг хийх, хөрөнгийн өөрчлөлт, хөдөлгөөн, хөрөнгө эзэмшигчийн мэдээллийг нээлттэй байлгах хууль зүйн үндэслэлийг бүрдүүлэх нь зүйтэй хэмээн үзэж, төсөлд холбогдох зохицуулалтыг тусгасан байна. Төрийн болон орон нутгийн өмчийн ашиглалтын хяналт шалгалт, сахилга, хариуцлагын үр нөлөөтэй тогтолцоог бүрдүүлж, өмчлөгч болон төрийн хяналтыг хэрэгжүүлэх журмыг нарийвчлан зохицуулж, Улсын Их Хурал, Засгийн газар, аймаг, сум, нийслэл, дүүргийн иргэдийн Төлөөлөгчдийн Хурал, Засаг дарга болон Төрийн өмчийн хороо, орон нутгийн өмчийн газраас хяналт хэрэгжүүлэх үйл ажиллагааны үндэслэл, журмыг тодорхойлсон аж. Төрийн болон орон нутгийн өмчийг удирдах үйл ажиллагааны ил тод байдал болон олон нийтийн хяналтыг нэмэгдүүлэх зорилгоор өмчийн бүртгэл, тайлагналттай холбоотой журмыг шинэчилж, өмчийн бүртгэл, хөдөлгөөн, өмчийн ашиглалтын менежментийн төлөвлөгөөний гүйцэтгэл, хяналт шалгалтын талаарх мэдээллийг тусгасан төлөв байдлын тайланг гаргаж, Улсын Их Хурал, иргэдийн Төлөөлөгчдийн Хуралд тайлагнах, тайланг олон нийтэд нээлттэй байршуулах талаар нарийвчлан тусгасан байна. Төрийн болон орон нутгийн өмчийн бүртгэл, тооллого, үнэлгээ, өмчийн хөдөлгөөн, тайлан, хяналт шалгалттай холбоотой мэдээллийг төвлөрүүлсэн цахим систем, мэдээллийн нэгдсэн санг бүрдүүлж, эрхлэн хөтлөх, хөгжүүлэх, мэдээллийг баталгаажуулах болон хадгалалт, хамгаалалтыг хэрэгжүүлэх журмыг хуульчлах шаардлагатай хэмээн үзэж, төсөлд тусгажээ."
  },
  {
    "id": "75348-2",
    "url": "https://www.parliament.mn/nn/75348/",
    "title": "ЭЗБХ: Нийтийн өмчийн хуулийн төслийг хэлэлцэхийг дэмжиж, Төв банкны мэдээллийг сонсон, холбогдох Байнгын хорооны тогтоолын төслийг хэлэлцлээ",
    "date": "2025-07-07",
    "category": "Байнгын хороо",
    "part": 2,
    "totalParts": 4,
    "content": "Хуулийн төсөл батлагдсанаар төрийн болон орон нутгийн өмчийн төрөл, хөрөнгийн ангилал, өмчлөх эрх болон өмчийн удирдлага хэрэгжүүлэх субьектийн чиг үүрэг, үйл ажиллагааны үндэслэл, журам тодорхой болж, төрийн болон орон нутгийн өмчийг эдийн засгийн эргэлтэд оруулах, хөрөнгийн ашиглалтыг сайжруулах, үр ашиг, үнэлгээг нэмэгдүүлэхэд эерэг нөлөө үзүүлнэ хэмээн Монгол Улсын сайд С. Бямбацогт танилцууллаа. Мөн төрийн болон орон нутгийн өмчийн харилцаатай холбоотой хууль хоорондын хийдэл, зөрчил арилж, төрийн нийтийн өмчид хамаарах газар, байгалийн баялаг болон бусад өмчийн хөрөнгийн удирдлагын нэгдмэл тогтолцоо хангагдаж, Монгол Улсын Үндсэн хуулиар тодорхойлсон байгалийн баялаг ард түмний мэдэлд байх зарчим бодитой хэрэгжих суурь нөхцөл бүрдэнэ хэмээн тооцсон байна. Төрийн болон орон нутгийн өмчтэй холбоотой шийдвэр хариуцлагатай, ил тод, нээлттэй байх, төрийн үйлчилгээ түргэн шуурхай, хүнд суртлаас ангид байх зарчмын хэрэгжилт хангагдаж, төрийн болон орон нутгийн өмчийн хөрөнгийг эдийн засгийн эргэлтэд оруулах болон үнэлэх, бүртгэх, бусад ашиглуулах, шилжүүлэх үйл ажиллагаа нийтийн эрх ашигт нийцсэн, үр ашигтай байх хууль зүйн үндэслэл бүрдэх ач холбогдлыг дурдаж байв. Үргэлжлүүлэн тэрбээр өмчийн удирдлагын эрх мэдлийн хуваарилалтыг оновчилж, төрийн болон орон нутгийн өмчийн хөдөлгөөний шийдвэр гаргалтын процессыг хялбаршуулж, нэгдсэн хяналтын механизмыг бүрдүүлснээр өмчийн удирдлагын үр ашиг болон зардлын харьцаа сайжирна хэмээн танилцуулсан. Түүнчлэн, төрийн болон орон нутгийн өмчийн үр ашигтай байдлыг дээшлүүлж, хөрөнгийг бүрэн бүртгэж өмчлөх эрхийг баталгаажуулснаар төрийн өмч нэрийн дор хэн нэгэн эрх мэдэлтэн, албан тушаалтан хувьдаа шамшигдуулах, хууль бус үйлдэл гаргахаас сэргийлэх, улмаар төрд итгэх олон нийтийн итгэлийг нэмэгдүүлэхэд чухал ач холбогдолтой гэж үзсэн гэлээ. Хуулийн төслийг дагалдуулан 41 хуулийн төсөл, Улсын Их Хурлын тогтоолын 2 төслийг өргөн мэдүүлсэн байна. Дараа нь хуулийн төслийн талаарх хууль зүйн дүгнэлтийг Улсын Их Хурлын Тамгын газрын Хуулийн газрын дарга Ч. Дондогмаа танилцуулсан юм. Хууль санаачлагчийн илтгэлтэй холбогдуулан Улсын Их Хурлын гишүүн П. Сайнзориг, Л. Соронзонболд, А. Ундраа, О. Номинчимэг, М. Мандхай, Ш. Бямбасүрэн, М. Бадамсүрэн нар асуулт асууж, С. Бямбацогт сайд болон ажлын хэсгийн гишүүдээс хариулт, тайлбар авсан юм. Үргэлжлүүлэн Улсын Их Хурлын гишүүн П. Сайнзориг төслийг үзэл баримтлалын хүрээнд хэлэлцэхийг дэмжиж буйгаа илэрхийлээд төсөл дэх томьёоллуудыг нарийвчлах шаардлага бий хэмээгээд хэлэлцүүлгийн явцад ажлын хэсэг нухацтай ажиллах нь зүйтэй хэмээв. Байнгын хорооны дарга Р. Сэддорж нутгийн өөрөө удирдах ёсыг дэмжих, орон нутгийн хөгжлийг дэмжих зохицуулалтуудыг тусгах, өнөөдрийн хуралдаанаар гишүүдээс гаргасан саналыг анхаарах зэрэг асуудлыг тодотгож, холбогдолтой саналыг хэлсэн юм. Ингээд санал хураалт явуулах байсан ч түр хойшлуулаад, Монголбанкны бүтцийн талаар Монголбанкны мэдээллийг сонсов. Монголбанк 2025 оны 7 дугаар сарын 07-ны өдрийн байдлаар 13 газар, 1 төв, 1 хүрээлэн, 3 бие даасан алба, орон нутаг дахь 5 хэлтэс, 12 салбар, 2 төлөөлөгчийн газартайгаар үйл ажиллагаагаа хэрэгжүүлж байна. Төв аппаратад 574, орон нутаг дахь хэлтэс, салбарт 123, нийт 697 батлагдсан орон тоотой ч өнөөдрийн байдлаар 641 хүн ажиллаж байгаа хэмээн Монголбанкны ерөнхийлөгч Б. Лхагвасүрэн танилцууллаа. Хүүхэд асрах чөлөөтэй 26, гадаадад суралцаж байгаа 35 ажилтан бий гэв. Хүйсийн харилцааны тухайд төвд ажиллаж буй 521 ажилтны 50.3 хувь нь эрэгтэй, орон нутагт ажиллаж буй 118 ажилтны 40.2 хувь нь эмэгтэй, жендэрийн хувьд тэгш байгаа гэдгийг тодотгож байсан. Нийт ажилтнуудынхаа ажилласан жил, дундаж наслалт, мэргэжил, мэргэжлийн зэрэг болон сургалт хөгжүүлэлтийн талаар дэлгэрэнгүй танилцуулсан. Төв дэх нийт ажилтнуудын 117 нь эдийн засагч, 106 нь бизнесийн удирдлага, 63 нь нягтлан бодогч, 42 нь санхүүгийн мэргэжилтэн, 45 нь эрх зүйч, хуульч, үлдсэн нь бусад мэргэжлийнх байдаг байна. Мэдээлэлтэй холбогдуулан Улсын Их Хурлын гишүүн Г. Лувсанжамц, Б. Найдалаа, Л. Соронзонболд нар асуулт асууж, Монголбанкны удирдлагуудаас хариулт, тайлбар аван, хэлэлцэж буй асуудалтай холбогдуулан Улсын Их Хурлын гишүүн Дав. Цогтбаатар, Р. Сэддорж нар үг хэлж, байр сууриа илэрхийлсэн. Ийнхүү Монголбанкны бүтцийн талаарх мэдээллийг сонсож дууслаа. Хуралдаанаар үргэлжлүүлэн “Монголбанкны бүтцийн өөрчлөлтийн талаар авах арга хэмжээний тухай” Байнгын хорооны тогтоолын төслийг хэлэлцсэн. Р. Сэддорж дарга төслийн талаар танилцуулсан юм. Эдийн засгийн гадаад, дотоод нөхцөл байдал болон учирч болзошгүй эрсдэлийг харгалзан төрийн хэмнэлтийн бодлогын хүрээнд байгууллагын үйл ажиллагаанд санхүүгийн сахилга батыг мөрдүүлэх, үр ашгийг нэмэгдүүлэх, үрэлгэн байдлыг хязгаарлах зорилгоор орон тоог цөөрүүлж, бүтэц, бүрэлдэхүүнийг шинэчлэн зохион байгуулах чиглэлээр арга хэмжээг авч ажиллахыг Төв банкны удирдлагад даалгахаар төсөлд тусгажээ. Энэ тогтоолыг хэрэгжүүлэхдээ байгууллагын хэвийн үйл ажиллагаанд доголдол үүсгэхгүй байхад анхаарч, шаардлагатай бол холбогдох хууль тогтоомжид өөрчлөлт оруулах саналаа Улсын Их Хуралд танилцуулахыг мөн үүрэг болгохоор холбогдох зохицуулалтыг тусгасан байна. Байнгын хорооны тогтоолын төсөлтэй холбогдуулан Улсын Их Хурлын гишүүн П. Сайнзориг, Б. Найдалаа, Ө. Шижир, Б. Жаргалан нар үг хэлсэн бол Л. Соронзонболд гишүүн найруулгын санал хэлсэн юм. Төсөлтэй холбогдуулан гаргасан гишүүдийн саналыг тусгаад, батлах санал хураалт явуулах байсан ч түр хойшлуулаад өнөөдрийн (2025.07.07) хуралдаанаар хэлэлцэхээр товлосон 11 асуудлыг долоо дахь буюу Эдийн засагт тулгамдаж буй асуудлууд болон холбогдох байгууллагуудын зүгээс авч хэрэгжүүлэх арга хэмжээний талаар Санхүүгийн тогтвортой байдлын зөвлөлийн мэдээллийг сонсов. Монгол Улсын санхүүгийн тогтолцооны тогтвортой байдлыг хангахтай холбоотойгоор тогтолцооны шинжтэй эрсдэлийг илрүүлэх, хянах, бууруулах талаар хэлэлцэж, гишүүдийн үйл ажиллагааг уялдуулах чиг үүрэг бүхий тус зөвлөлийн бүрэлдэхүүнд Монголбанкны ерөнхийлөгч, Санхүүгийн зохицуулах хорооны дарга, санхүү, төсвийн асуудал эрхэлсэн Засгийн газрын гишүүн, Хадгаламжийн даатгалын корпорацын гүйцэтгэх захирал байдаг аж. Зөвлөл нь зөвлөмж хэлбэрээр шийдвэрээ гаргадаг болохыг Б. Лхагвасүрэн ерөнхийлөгч дурдав. Монголбанкны зүгээс 2025 онд авч хэрэгжүүлсэн бодлого үйл ажиллагааны талаар товч мэдээллийг Байнгын хорооны гишүүдэд танилцууллаа. Оны эхний 5 сарын байдлаар Монгол Улсын гадаад валютын орох урсгал өнгөрсөн оны мөн үеэс 1.8 тэрбум ам. доллароор буурсан бөгөөд үүний 1.6 тэрбум ам. доллар нь нүүрсний экспортын орлого буурсантай холбоотой юм байна. Энэ нь эдийн засгийн идэвхжил, валютын ханш, төсвийн орлогод, улмаар эдийн засагт бол нөлөөлж байгааг тэмдэглэсэн. Санхүүгийн тогтвортой байдлын зөвлөл нь Монгол Улсын эдийн засаг санхүүгийн салбарын өнөөгийн байдал тулгамдаж буй эрсдэлийн талаар хэлэлцэж холбогдох шийдвэрүүдийг гарган ажиллаж байгаа хэмээв."
  },
  {
    "id": "75348-3",
    "url": "https://www.parliament.mn/nn/75348/",
    "title": "ЭЗБХ: Нийтийн өмчийн хуулийн төслийг хэлэлцэхийг дэмжиж, Төв банкны мэдээллийг сонсон, холбогдох Байнгын хорооны тогтоолын төслийг хэлэлцлээ",
    "date": "2025-07-07",
    "category": "Байнгын хороо",
    "part": 3,
    "totalParts": 4,
    "content": "Улиралд нэг удаа хуралдах товтой ч эдийн засгийн нөхцөл байдалтай уялдуулан оны эхнээс 5 дугаар сар хүртэлх хугацаанд ээлжит бусаар 5 удаа хуралдаж, холбогдох асуудлыг хэлэлцэж зөвлөмж гаргасан байна. Зөвлөлийн хуралдаанаар макро эдийн засаг, төсөв, санхүүгийн өнөөгийн байдал, цаашдын төлөв, хөгжингүй орнуудын худалдааны бодлогод гарч буй өөрчлөлтийн Монгол Улсын эдийн засаг үзүүлж буй нөлөө, уул уурхайн бүтээгдэхүүний экспортын орлого болон гадаад валютын нөөцийн хүрэлцээт байдлыг нэмэгдүүлэх арга хэмжээ, санхүүгийн зохицуулалттай салбарт авч хэрэгжүүлэх арга хэмжээ зэрэг агуулгын хүрээнд тодорхой асуудлуудыг хэлэлцэж шийдвэрлэсэн байна. Эдийн засагт үүсэж буй эрсдэл, эмзэг байдлыг бууруулах чиглэлд Санхүүгийн тогтвортой байдлын зөвлөлөөс тодорхой шийдвэрүүдийг гаргахын зэрэгцээ гурван зөвлөмжийг Засгийн газар болон зөвлөлийн гишүүн байгууллагуудад хүргүүлжээ. Тодруулбал, дотоодын хүнсний гол нэрийн бүтээгдэхүүний нийлүүлэлт, үнийн тогтвортой байдлыг хангах, экспортыг орлогыг нэмэгдүүлэх, экспортод учирч буй бэрхшээлийг арилгах тухай зөвлөмжийг 2025 оны 3 сарын 18-нд гаргасан байна. Засгийн газрын үнэт цаасны хөрвөх чадварыг нэмэгдүүлэх зорилгоор Хадгаламжийн даатгалын корпорацын эзэмшиж буй Монгол Улсын Засгийн газрын үнэт цаасыг олон улсад арилжаалах мөн сарын 25-ны өдөр гаргажээ. Гадаад валютын нөөц, банкны салбарын урт хугацаат гадаад эх үүсвэрийг нэмэгдүүлэх зорилгоор урт хугацаат своп хэлцлийн зохицуулалтад өөрчлөлт оруулах, гадаадын банк санхүүгийн байгууллагуудтай санхүүгийн хэлцэл хийх замаар гадаад валютын улсын нөөцийн төлбөр түргэн гүйцэтгэх чадварыг хангах зөвлөмжийг 4 дүгээр сарын 01-нд гаргасан аж. Үүний зэрэгцээ Банкны тухай хуулийн 36.1 дэх хэсэгт заасан банкны хувьцаа эзэмшлийн төвлөрлийн хязгаарлалтын арга хэмжээг хангуулах хугацааг 2028 оны 12 дугаар сарын 31-ний өдөр болгон хойшлуулах хуулийн нэмэлт, өөрчлөлтийг шийдвэрлүүлэхэд дэмжлэг үзүүлэх талаарх зөвлөмжийг 4 дүгээр сарын 01-ний зөвлөмждөө тусгасан байна. Монголбанкны зүгээс гадаад орчны тодорхой бус байдалтай холбоотойгоор эдийн засагт учирч болзошгүй эрсдэлтэй уялдуулан эдийн засгийн гадаад болон дотоод тэнцвэр алдагдахаас сэргийлсэн бодлогыг 2024 оны сүүлийн хагасаас хэрэгжүүлж байгааг Б. Лхагвасүрэн ерөнхийлөгч дурдаад “Энэ нь нийлүүлэлтийн шинжтэй инфляц өдөөгдөж, ужгирахаас сэргийлэх эрэлтийн гаралтай инфляцын дарамтыг бууруулах бодлоготой нийцтэй хэрэгжиж байгаа” гэсэн. Гадаад эрэлтийн сөрөг шоктой үед эдийн засгийн хэт тэлэлтээс үүдэлтэй гадаад валютын эрэлтийг саармагжуулж, эдийн засагт үүсэж болзошгүй хүндрэлийг бууруулах зорилготойг тодотгож байв. Энэ утгаараа Монголбанкны зүгээс энэ чиглэлд хэд хэдэн арга хэмжээг бол авч хэрэгжүүлсэн хэмээгээд дэлгэрэнгүй танилцуулсан. Төсвийн тэлэлт, улс орнуудын сонгуулийн өрнөлтэй холбоотойгоор дэлхийн томоохон эдийн засгийн бодлогод гарч болзошгүй өөрчлөлтүүдийг харгалзан мөнгө, санхүүгийн бодлогыг чангаруулж эхэлснээ дурдав. 2024 оны 9 дүгээр сараас төгрөгийн заавал байлгах нөөцийн хувь хэмжээг нэмэгдүүлж эхэлсэн бөгөөд нийт 3 удаагийн 5 нэгж хувийн өсөлтөөр 1.7 их наяд төгрөгийн нөөцийг банкны системээс татаж, эргэлтэд орохыг саармагжуулсан гэв. 2025 он гараад Мөнгөний бодлогын хороо 4 удаа хуралдаж, мөнгөний болон макро зохистой бодлогын хүрээнд шаардлагатай арга хэмжээг авч хэрэгжүүлж байгааг дурдсан. Хүлээлтээр дамжин үнийн өсөлтөөр эрчимжих 2 дахь үеийн нөлөө нэмэгдэх эрсдэлээс сэргийлэх, гадаад орчны таагүй төлөвийн үед дотоод эдийн засагт хэт тэлэхээс сэргийлэх зорилгоор оны эхнээс бодлогын хүүг 2 нэгж хувиар нэмэгдүүлж 12 хувьд хүргэснээ мөн тайлбарлав. Хэрэглээний зээлийн өр, орлогын харьцааг 50 хувьд хүргэх, тэтгэврийн зээлд зохицуулалт хийхээр шийдвэрлэсэн талаараа мэдээлэлд дурдсан. Цалин, тэтгэврийн орлогын өсөлтийг даган хэрэглээний зээлийн өсөлт эрчимжиж буй нь төлбөрийн тэнцэл, төгрөгийн ханшинд дарамт учруулахын зэрэгцээ эдийн засагт сөрөг шок үүсгэвэл өрхийн санхүүгийн чадамж доройтох эрсдэлийг харгалзан дээрх шийдвэрүүдийг гаргасан байна. Тэтгэврийн зээлдэгчдээс ирүүлсэн гомдол, Засгийн газар, Улсын Их Хурлын Байнгын хороо, гишүүдээс Монголбанканд ирүүлсэн хүсэлтийг харгалзан өнөөдөр Монголбанкны Мөнгөний бодлогын хорооны хурлаар тэтгэвэр, тэтгэмжийн орлого барьцаалсан зээлийн өр, орлогын харьцааны зохицуулалтыг хүчингүй болгохоор шийдвэрлэснийг мөн танилцуулгадаа дурдсан юм. Үргэлжлүүлэн тэрбээр гадаад валютын төлбөр түргэн гүйцэтгэх чадварыг сайжруулах чиглэлээр болон гадаад валютын нөөцийг нэмэгдүүлэх чиглэлээр авч хэрэгжүүлсэн арга хэмжээнүүдийн талаар дэлгэрэнгүй танилцуулсан. Түүнчлэн нөхцөл байдалтай уялдуулан олон улсын байгууллагаас өгсөн, Төв банкнаас авч хэрэгжүүлэх арга хэмжээний талаарх зөвлөмжийг танилцуулсан. Инфляц зорилтот түвшинд буурч, тогтворжих хүртэл хатуу мөнгөний бодлогыг хэвээр хэрэгжүүлэх; Монгол Улсын гадаад валютын нөөцийг хэмжээг зохистой түвшинд хадгалах; Ханшны илүү уян хатан бодлого хэрэгжүүлэхийг зорих; Макро зохистой бодлогын зохицуулалт санхүүгийн салбарын хяналт шалгалтыг бэхжүүлэх нь зээлийн өсөлтийг тогтворжуулах санхүүгийн тогтвортой байдлыг хангахад чухал болохыг тус зөвлөмжид дурджээ. Цаашид эдийн засаг, санхүүгийн тогтвортой байдлыг хангах, санхүүгийн зуучлалын хэвийн үйл ажиллагааг хангах, үр ашгийг нэмэгдүүлэх хүрээнд Монголбанк бодлого үйл ажиллагаагаа чиглүүлэн ажиллана хэмээн төгсгөлд нь Б. Лхагвасүрэн ерөнхийлөгч хэллээ. Мэдээлэлтэй холбогдуулан Улсын Их Хурлын гишүүн Г. Соронзонболд, Г. Лувсанжамц, Р. Сэддорж нар асуулт асууж, Сангийн сайд Б. Жавхлан, Санхүүгийн зохицуулах хорооны дарга Т. Жамбаажамц, Монголбанкны ерөнхийлөгч Б. Лхагвасүрэн нараас хариулт, тайлбар, мэдээлэл авсан. Ийнхүү мэдээлэлтэй танилцаж дуусаад санал хураалтууд явууллаа. “Монголбанкны бүтэц, бүрэлдэхүүнийг өөрчлөх талаар авах арга хэмжээний тухай” Байнгын хорооны тогтоолын төсөлд гишүүдийн гаргасан найруулгын саналуудыг тусган, батлахыг дэмжих томьёоллоор санал хураалт явууллаа. Хуралдаанд оролцсон Улсын Их Хурлын 14 гишүүний 64.3 нь дэмжснээр Байнгын хорооны дээрх тогтоолын төслийг баталлаа. Дараа нь Нийтийн өмчийн хууль /Шинэчилсэн найруулга/-ийн төслийг үзэл баримтлалын хүрээнд хэлэлцэхийг дэмжих эсэхээр санал хураалт явуулахад гишүүдийн 64.3 хувь дэмжлээ. Үргэлжлүүлэн хамт өргөн мэдүүлсэн төсөл тус бүрийг үзэл баримтлалын хүрээнд дэмжих эсэх асуудлаар санал хураалт явуулан шийдвэрлэсэн. Ингээд энэ талаарх санал, дүгнэлтээ чуулганы нэгдсэн хуралдаанд танилцуулахаар боллоо. Эдийн засгийн байнгын хорооны өнөөдрийн хуралдаанаар Монгол Улсын дунд, богино хугацааны хөгжлийн бодлого төлөвлөлтийн баримт бичгийн хэрэгжилтийн явц, тайлагналтын талаар Эдийн засаг хөгжлийн яамны мэдээллийг сонссонтой холбогдуулан Монгол Улсын Их Хурлын чуулганы хуралдааны дэгийн тухай хуулийн 116 дугаар зүйлийн 116.3 дахь хэсэгт заасныг үндэслэн боловсруулсан “Засгийн газарт чиглэл өгөх тухай” Байнгын хорооны тогтоолын төслийг хэлэлцэж, Байнгын хорооны дарга Р. Сэддорж төслийг танилцуулсан. Төсөлтэй холбогдуулан Улсын Их Хурлын гишүүн П. Сайнзориг, Н. Батсүмбэрэл нар асуулт асууж, санал хэлсэн юм."
  },
  {
    "id": "75348-4",
    "url": "https://www.parliament.mn/nn/75348/",
    "title": "ЭЗБХ: Нийтийн өмчийн хуулийн төслийг хэлэлцэхийг дэмжиж, Төв банкны мэдээллийг сонсон, холбогдох Байнгын хорооны тогтоолын төслийг хэлэлцлээ",
    "date": "2025-07-07",
    "category": "Байнгын хороо",
    "part": 4,
    "totalParts": 4,
    "content": "Энэ үеэр Улсын Их Хурлын гишүүн Н. Батсүмбэрэл “Засгийн газарт чиглэл өгөх тухай” Байнгын хорооны тогтоолын төслийг хэлэлцүүлгийг хойшлуулах горимын санал гаргав. Тус горимын саналаар санал хураалт явуулахад гишүүдийн олонх дэмжсэн тул төслийн хэлэлцүүлгийг хойшлуулахаар шийдвэрлэв. Энэ өдрийн хуралдааны төгсгөлд Хадгаламжийн даатгалын корпорацын өнөөгийн нөхцөл байдал, үйл ажиллагааны талаар болон Хадгаламжийн даатгалын сангийн мөнгөн хөрөнгийн талаар мэдээллийг сонсож, тус корпорацын гүйцэтгэх захирал С. Баатарсүрэн танилцуулав. Хадгаламжийн даатгалын корпорац нь 2013 онд Банкан дахь мөнгөн хадгаламжийн даатгалын тухай хуулийн 3.1.1.-т заасны дагуу байгуулагдсан, банкан дахь мөнгөн хадгаламжийн албан журмын даатгалын үйл ажиллагааг эрхлэн явуулах тусгайлсан чиг үүрэг бүхий төрөөс үүсгэн байгуулсан ашгийн төлөө бус, хуулийн этгээд юм. Иргэдийн банкинд итгэх итгэлийг бэхжүүлэх; Банкны салбарын сахилга батыг сайжруулах; Санхүүгийн системийн тогтвортой байдлыг хангахад корпорацын үүрэг оролцоог нэмэгдүүлэх; Зөв засаглалын бүтэц, чиг үүргийг хэрэгжүүлэн ажиллах зорилгын хүрээнд даатгалын хураамжийг төвлөрүүлэх; даатгалын тохиолдол бий болоход хадгаламж эзэмшигчдэд даатгалын нөхөн төлбөр төлөх; сангийн хөрөнгийг хуульд заасны дагуу удирдах; сангийн санхүүгийн эрсдэлийг үнэлэх зорилгоор банкны эрсдэлийг үнэлж, хянах үйл ажиллагааг хэрэгжүүлдэг байна. С. Баатарсүрэн захирал корпорацын талаарх ерөнхий мэдээллийг танилцуулсны дараа удирдлага, зохион байгуулалтын талаар танилцууллаа. Корпорацын удирдах дээд байгууллага нь Хадгаламжийн даатгалын үндэсний хороо юм байна. Монголбанкны тэргүүн дэд ерөнхийлөгч Үндэсний хорооны даргаар ажилладаг бол Сангийн сайд, Сангийн яамны Төрийн нарийн бичгийн дарга, Сангийн сайд, Монголбанкны ерөнхийлөгчийн санал болгосон 3 гишүүн, Санхүүгийн зохицуулах хорооны дэд дарга, Хадгаламжийн даатгалын корпорацын гүйцэтгэх захирал гэсэн 7 хүний бүрэлдэхүүнд нь багтдаг байна. Корпорац 3 газар, 7 нэгж, 62 хүний орон тоотойгоор үйл ажиллагаа явуулж байгаа гэв. Үргэлжлүүлэн тэрбээр онцлох ажлуудаа танилцуулсан. 2013 онд байгуулагдсанаас хойш Капитал банк, Хадгаламж банкыг татан буулгах ажлыг зохион байгуулж, даатгалын нөхөн төлбөр байна. 2018 онд Хадгаламжийн даатгалын тухай хуульд өөрчлөлт орсноор Хадгаламжийн даатгалын корпорац Санхүүгийн тогтвортой байдлын зөвлөлийн гишүүн байгууллага болжээ. Хадгаламжийн даатгалын сангийн хөрөнгө бол 2025 оны 1 дүгээр улирлын байдлаар 831 тэрбум төгрөг байгаагийн 557 тэрбум төгрөг нь хадгаламжийн даатгалын хураамжийн орлогоос бүрджээ. 345 тэрбум төгрөгийг Хадгаламжийн даатгалын сангийн хөрөнгө оруулалтаас олсон өгөөжийн орлогоор бүрдүүлсэн байна. Хуулийн дагуу нийт хадгаламжийн дүнгийн 10 хувьд Хадгаламжийн даатгалын сангийн хөрөнгө хүрэхэд хөрөнгө хуримтлуулах үйл ажиллагааг зогсоож болно гэж заасан байдаг аж. Манайд өнөөдрийн байдлаар 2 орчим хувь байгаа учраас банк, санхүүгийн салбарынхаа эрсдэлийг хаахуйц хэмжээнд хүрээгүй гэдгийг тодотгов. Дэлхийн банктай хамтарсан судалгаагаар шаардлагатай түвшинд ямар хугацаанд хүрэх талаар судалгааг тогтмол хийдэг гэлээ. Үүний үр дүнд 7-12 жилийн хугацаанд Хадгаламжийн даатгалын сан хангалттай хөрөнгөтэй болно хэмээн тооцсон байна. Нийт харилцах хадгаламжийн хэмжээ 44.7 их наяд төгрөг байгаа ба үүнээс даатгагдсан харилцах хадгаламж нь 10.6 их наяд төгрөг юм байна. Даатгагдсан хадгаламжид хадгаламжийн даатгалын эзлэх хувийн хэмжээ нь 7.8 хувьтай байгаа аж. Үүнийг 15 хувьд хүргэснээр Хадгаламжийн даатгалын сангийн хүрэлцээ хангалттай түвшинд боломжтой, үүний тулд 10 орчим жил шаардлагатай гэдэг тооцооллын талаар дурдсан. Хадгаламжийн даатгалын сангийн хөрөнгө бол системийн нөлөө бүхий 5 банкан дээр ямар нэгэн байдлаар хүндрэлтэй нөхцөл байдал үүсээд татан буугдах ажиллагаа хийгдэхэд эрсдэл хаах боломжгүй байгааг Байнгын хорооны гишүүдэд танилцуулсан. Танилцуулгатай холбогдуулан Улсын Их Хурлын гишүүн Г. Лувсанжамц, Л. Соронзонболд, О. Батнайрамдал нар асуулт асууж, ажлын хэсгээс хариулт мэдээлэл авсны зэрэгцээ үг хэлсэн юм. Ийнхүү Хадгаламжийн даатгалын корпорацын өнөөгийн нөхцөл байдал, үйл ажиллагааны талаар болон Хадгаламжийн даатгалын сангийн мөнгөн хөрөнгийн талаар мэдээллийг сонсов. Үүгээр Эдийн засгийн байнгын хорооны өнөөдрийн хуралдаан өндөрлөлөө хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75347-1",
    "url": "https://www.parliament.mn/nn/75347/",
    "title": "ЭЗБХ: Эрчим хүчний тухай болон Хот байгуулалтын тухай хуульд нэмэлт, өөрчлөлт оруулах тухай хуулийн төслүүдийн анхны хэлэлцүүлгийг хийв",
    "date": "2025-07-07",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Эдийн засгийн байнгын хорооны өнөөдрийн (2025.07.07) хуралдаан гишүүдийн 60 хувийн ирцтэйгээр 14 цаг 12 минутад эхэлж, 11 асуудал хэлэлцэхээр болов. Эрчим хүчний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн анхны хэлэлцүүлгийг хийлээ. Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.10 дахь хэсэгт заасны дагуу төслүүдийг зүйл бүрээр хэлэлцсэн юм. “Эрчим хүчний төсөл”, “эрчим хүчний төсөл хэрэгжүүлэгч” гэдэг нэр томьёог шинээр тусган, энэ чиглэлийн барилгын зураг төсөл боловсруулахаас эрчим хүч үйлдвэрлэх хүртэл түлхүүр гардуулах нөхцөлтэйгөөр эрчим хүчний сонгон төсөл сонгон шалгаруулах эрх зүйн орчныг бий болгох зохицуулалт бүхий төслийн нэгдүгээр зүйлтэй холбогдуулан Улсын Их Хурлын гишүүн С. Цэнгүүн, М. Энхцэцэг, П. Сайнзориг, Б. Жаргалан, Х. Ганхуяг, М. Бадамсүрэн нар асуулт асууж, Эрчим хүчний сайдаас хариулт, тайлбар авсны дараа нь гишүүдээс гаргасан зарчмын зөрүүтэй саналын томьёоллуудаар нэгбүрчлэн санал хураалт явуулан шийдвэрлэлээ. Үргэлжлүүлэн төслийн 2, 3 дугаар зүйлийг тус бүрд нь холбогдох журмын дагуу хэлэлцсэн. Хамт өргөн мэдүүлсэн дөрвөн зүйл бүхий Төр, хувийн хэвшлийн түншлэлийн тухай хуульд нэмэлт, өөрчлөлт оруулах тухай хуулийн төсөл, хоёр зүйл бүхий Өрийн удирдлагын тухай хуульд нэмэлт оруулах тухай хуулийн төслүүдийг зүйл бүрээр хэлэлцээд, энэ талаар санал, дүгнэлтээ чуулганы нэгдсэн хуралдаанд танилцуулахаар шийдвэрлэв. Дараа нь Хот байгуулалтын тухай хууль /Шинэчилсэн найруулга/-д нэмэлт оруулах тухай хуулийн төсөл болон хамт өргөн мэдүүлсэн хуулийн төслүүдийн анхны хэлэлцүүлгийг хийсэн юм. Улсын Их Хурлын гишүүн Г. Лувсанжамц дээрх төслүүдийг Байнгын хорооны болон чуулганы нэгдсэн хуралдааны хэлэлцүүлэгт бэлтгэх үүрэг бүхий ажлын хэсгийн танилцуулгыг танилцууллаа. Улсын Их Хурлын гишүүн Ж. Алдаржавхлан 2025 оны 5 дугаар сарын 02-ны өдөр Улсын Их Хуралд өргөн мэдүүлсэн Хот байгуулалтын тухай хууль /шинэчилсэн найруулга/-д нэмэлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэх хэлэлцүүлгийг Улсын Их Хурлын 2025 оны 6 дугаар сарын 13-ны өдрийн чуулганы нэгдсэн хуралдаанаар явуулж, анхны хэлэлцүүлэгт бэлтгүүлэхээр Эдийн засгийн байнгын хороонд шилжүүлсэн юм. Эдийн засгийн байнгын хорооны 2025 оны 6 дугаар сарын 17-ны өдрийн 08 дугаар тогтоолоор хуулийн төслийг Байнгын хороо болон чуулганы нэгдсэн хуралдааны хэлэлцүүлэгт бэлтгэх үүрэг бүхий Ажлын хэсгийг Улсын Их Хурлын гишүүн Г. Лувсанжамцаар ахалж, бүрэлдэхүүнд Улсын Их Хурлын гишүүн М. Бадамсүрэн, Р. Батболд, О. Батнайрамдал, Ч. Лодойсамбуу, П. Сайнзориг, А. Ундраа нар ажиллажээ. Ажлын хэсэг энэ сарын 07-ны өдөр хуралдсан бөгөөд хууль санаачлагчийн өргөн мэдүүлсэн хуулийн төслийг дэмжиж анхны хэлэлцүүлгийг эцсийн хэлэлцүүлэгтэй хамтатган явуулах горимын санал гарган хураалгах нь зүйтэй гэж үзсэн байна. Хууль санаачлагч албан бичиг ирүүлсэн тул Хот байгуулалтын тухай хууль /шинэчилсэн найруулга/-д нэмэлт оруулах тухай хуулийн төсөлтэй хамт өргөн мэдүүлсэн Хот байгуулалтын тухай хууль /шинэчилсэн найруулга/-д нэмэлт оруулах тухай хуулийг дагаж мөрдөх журмын тухай хуулийн төслийг Улсын Их Хурлын энэ сарын 04-ний өдрийн чуулганы нэгдсэн хуралдаанд танилцуулж, уг хуулийн төслийг буцаан татсанд тооцсон хэмээлээ. Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.10 дахь хэсэгт заасны дагуу төслийг зүйл бүрээр хэлэлцэхд гишүүд асуулт асуух, холбогдуулан зарчмын зөрүүтэй саналын томьёолол гаргах шаардлагагүй хэмээн үзсэн. Иймд хуулийн төслийг анхны хэлэлцүүлгээс эцэслэн батлах үе шат руу шилжүүлэх горимын саналыг Р. Сэддорж дарга гаргав. Санал хураалтад оролцсон 18 гишүүний 61.1 хувь нь горимын саналыг дэмжсэн бөгөөд хуулийн төслийн анхны хэлэлцүүлгийг хийсэн талаарх Эдийн засгийн байнгын хорооны санал, дүгнэлтийг чуулганы нэгдсэн хуралдаанд танилцуулахаар болов. Энэ өдрийн хуралдаанаар хэлэлцсэн гурав дахь асуудал нь “Зээлийн хүүг бууруулах хүрээнд авах зарим арга хэмжээний тухай” Улсын Их Хурлын тогтоолын төсөл байсан бөгөөд Л. Соронзонболд гишүүн төслийн талаар хуралдаанд танилцуулсан. Төсөлд зээлийн хүүг бууруулах хүрээнд банкны системийн тухайн хугацааны дундаж хүүгээс өндөр хүүтэй хугацаатай хадгаламж нь банкуудын эх үүсвэрийн өртөг, зээлийн хүүг тогтооход хэрхэн нөлөөлж байгаа талаар судалгаа хийж, саналаа танилцуулахыг Төв банканд даалгахаар тусгажээ. Мөн банкнаас эрсдэл багатай зээлдэгчид олгох зээлийн хүүгийн мэдээллийг ил тод, нээлттэй зарладаг болох зохицуулалтыг холбогдох журамд тусгах; Монгол Улсад гадаадын банк үйл ажиллагаа эрхлэх харилцааг зохицуулсан эрх зүйн зохицуулалтыг боловсронгуй болгох хүрээнд гадаадын банкны салбар байгуулах, үйл ажиллагаа эрхлэх нөхцөл, шалгуурыг шинэчлэх, боловсронгуй болгох арга хэмжээг авч хэрэгжүүлэхийг мөн Монголбанканд даалгахаар тусгасан байна. Төслийн хоёр дугаар зүйл зээлийн хүүг бууруулж, банкнаас бусад санхүүгийн салбарыг хөгжүүлэх хүрээнд хоёр арга хэмжээг авч хэрэгжүүлэхийг Санхүүгийн зохицуулах хороонд даалгах нь зүйтэй хэмээн үзснээ Л. Соронзонболд гишүүн танилцуулсан юм. Үүнд банк болон банк бус санхүүгийн байгууллага хөрөнгийн зах зээлээр дамжуулан эх үүсвэр татахад дэд бүтцийн байгууллагатай холбогдох зардал, хугацааг бууруулах; банк бус санхүүгийн байгууллагын дүрмийн сангийн доод хэмжээг тогтоохтой холбоотой шаардлага, шалгуурыг төв болон орон нутгийн нөхцөл байдалд нийцүүлэн ялгамжтай тогтоох арга хэмжээг авч хэрэгжүүлэхийг даалгах нь зүйтэй хэмээн үзэж, төсөлд тусгаснаа тэрбээр танилцуулав. Зээлийн хүүгийн дээд хязгаарыг бизнесийн, хэрэглээний болон бусад зээлийн бүтээгдэхүүн тус бүрээр төрөлжүүлэн судалж, санал боловсруулан танилцуулахыг Монголбанк, Санхүүгийн зохицуулах хороонд, банк, эрх бүхий хуулийн этгээдээс олгох зээлийн барьцаа хөрөнгийн үнэлгээг үл хөдлөх эд хөрөнгийн барьцаанд тулгуурлан тооцох журмыг зээлжих чадварын зэрэглэлтэй уялдуулан боловсронгуй болгох чиглэлээр санал боловсруулж, танилцуулахыг, энэ тогтоолын биелэлтийн явцыг энэ оны арван хоёрдугаар сард багтаан танилцуулахыг холбогдох талуудад үүрэг болгожээ. Улсын Их Хурлын төслийн талаарх дээрх танилцуулгатай холбогдуулан Улсын Их Хурлын гишүүн М. Мандхай асуулт асууж, “Зээлийн хүүг бууруулах стратеги батлах тухай” Улсын Их Хурлын 2020 оны 21 дүгээр тогтоолын хэрэгжилт, үр дүнтэй танилцаж, санал, дүгнэлт гаргах үүрэг бүхий ажлын хэсгийн ахлагч Л. Соронзонболд гишүүн болон ажлын хэсгээс хариулт, тайлбар, мэдээлэл авсан юм. Ийнхүү төслийг хэлэлцээд Монгол Улсын Их Хурлын чуулганы хуралдааны дэгийн тухай хуулийн 45 дугаар зүйлийн 45.2 дахь хэсэг, Монгол Улсын Их Хурлын хяналт шалгалтын тухай хуулийн 9 дүгээр зүйлийн 9.8 дахь хэсэгт заасныг үндэслэн “Зээлийн хүүг бууруулах хүрээнд авах зарим арга хэмжээний тухай” Улсын Их Хурлын тогтоолын төслийг чуулганы нэгдсэн хуралдаанаар хэлэлцүүлж, батлуулахыг дэмжих эсэхээр санал хураалт явууллаа."
  },
  {
    "id": "75347-2",
    "url": "https://www.parliament.mn/nn/75347/",
    "title": "ЭЗБХ: Эрчим хүчний тухай болон Хот байгуулалтын тухай хуульд нэмэлт, өөрчлөлт оруулах тухай хуулийн төслүүдийн анхны хэлэлцүүлгийг хийв",
    "date": "2025-07-07",
    "category": "Байнгын хороо",
    "part": 2,
    "totalParts": 2,
    "content": "Санал хураалтад оролцсон Байнгын хорооны 18 гишүүний 72.2 хувь нь дэмжсэн тул энэ талаарх санал, дүгнэлтээ чуулганы нэгдсэн хуралдаан танилцуулахаар болсон. Эдийн засгийн байнгын хорооны хуралдаан Нийтийн өмчийн хууль /Шинэчилсэн найруулга/-ийн төсөл болон хамт өргөн мэдүүлсэн хууль, тогтоолын төслүүдийн хэлэлцэх эсэх хэлэлцүүлгээр үргэлжиллээ хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75327-1",
    "url": "https://www.parliament.mn/nn/75327/",
    "title": "ХЗБХ: Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төслийг хэлэлцэхийг, Байнгын хорооны даргыг улируулан сонгохыг дэмжив",
    "date": "2025-07-07",
    "category": "Байнгын хороо",
    "part": 1,
    "totalParts": 3,
    "content": "Улсын Их Хурлын Хууль зүйн байнгын хорооны өнөөдрийн (2025.07.07) хуралдаан зургаан асуудал хэлэлцэхээр товлосон. Гэмт этгээд шилжүүлэх тухай Монгол Улс болон Бүгд Найрамдах Киргиз Улс хоорондын гэрээний төслийг зөвшилцөх эсэхийг шийдвэрлээд, Монгол Улс дахь хүний эрх, эрх чөлөөний байдлын талаарх 24 дэх илтгэл, эрүү шүүлтээс урьдчилан сэргийлэх асуудал эрхэлсэн гишүүний тайланг хэлэлцсэнтэй холбогдуулан авах зарим арга хэмжээний тухай” Улсын Их Хурлын тогтоолын төслийг хэлэлцсэн. Дараа нь энэ өдрийн хуралдаанаар хэлэлцэхээр товлосон гурав дахь асуудал буюу Улсын Их Хурлын гишүүн П. Батчимэг нарын 9 гишүүний энэ сарын 03-ны өдөр өргөн мэдүүлсэн Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэх хэлэлцүүлгийг хийлээ. Хууль санаачлагчийн илтгэлийг Улсын Их Хурлын гишүүн П. Батчимэг танилцуулав. Сүүлийн жилүүдэд манай улсад иргэд, ялангуяа 18 нас хүрээгүй хүүхэд, залуучууд шинэ төрлийн бичил цахилгаан тээврийн хэрэгслүүд, түүний дотор суррон загварын цахилгаан дугуй, цахилгаан скүүтерээр замын хөдөлгөөнд оролцох явдал эрс нэмэгдсэн. Мөн хүн амын хэт төвлөрөл, хотжилт, авто замын түгжрэлээс үүдэлтэйгээр нийслэл Улаанбаатар хотод нийтийн хэрэглээний цахилгаан дугуй, скүүтер түрээсийн шинэ төрлийн үйлчилгээ бий болж, иргэдийн хэрэглээ нэмэгдэж байгааг хууль санаачлагч илтгэлдээ онцлов. Үүний улмаас явган зорчигчид төдийгүй дээрх төрлийн цахилгаан хэрэгсэл унаж буй иргэдтэй холбоотой зам тээврийн осол гэмтэлд өртөх, хүний эрүүл мэнд, амь нас, эд хөрөнгөд хохирол учруулах явдал эрс нэмэгдэж байгаа гэв. Тодруулбал, сүүлийн 3 жилийн хугацаанд цахилгаан дугуй, скүүтер, мопедоос үүдэлтэй нийт 985 осол гэмтэл бүртгэгдсэн байна. Насны бүлгээр авч үзэхэд нийт осол гэмтлийн тохиолдлын 39 хувийг 10-19 насны хүүхэд залуус эзэлж байгааг П. Батчимэг гишүүн танилцуулсан. 2024 оны байдлаар манай улсад нийт цахилгаан дугуй, скүүтер, тээврийн хэрэгслийн түрээсийн үйлчилгээ үзүүлэгч гурван аж ахуйн нэгж үйл ажиллагаа явуулж байгаа бөгөөд тэдгээрийн импортолсон цахилгаан дугуй, скүүтерийн тоо 2022 онд 1050, 2023 онд 8157, 2024 онд 16783 болж өссөн, цаашдаа өсөх хандлагатай байгааг дурдаж байв. Иймд Замын хөдөлгөөний аюулгүй байдлыг хангах зорилгоор цахилгаан дугуй, суррон, цахилгаан скүүтерийн хэрэглээг зохицуулах талаар санал, дүгнэлт гаргах, холбогдох хуулийн төсөл боловсруулах үүрэг бүхий ажлын хэсгийг Улсын Их Хурлын даргын 2024 оны 76 дугаар захирамжаар байгуулсан юм. П. Батчимэг гишүүн ажлын хэсгийг ахалж, бүрэлдэхүүнд Улсын Их Хурлын гишүүн Дав. Цогтбаатар, Г. Лувсанжамц, Н. Алтаншагай, Д. Ганбат нар ажиллажээ. НҮБ-ын Ерөнхий Ассамблей 2020 онд дэлхий даяар замын хөдөлгөөний аюулгүй байдлыг сайжруулах асуудлаар холбогдох тогтоол баталж, зам тээврийн ослын улмаас хүний амь нас хохирох, гэмтэл бэртлийн тохиолдлыг 2030 он гэхэд 50 хувиар бууруулах зорилтыг дэвшүүлээд байгааг тэрбээр дурдсан. Энэхүү тогтоолоор замын хөдөлгөөний эмзэг оролцогчид болох явган зорчигч, унадаг дугуйн жолоочийн аюулгүй байдлыг хангахад онцгойлон анхаарал хандуулах, хөдөлгөөний аюулгүй байдлыг хангахад анхаарал хандуулах, хөдөлгөөний аюулгүй байдлыг хангах бодлого арга хэмжээнүүдийг баталж хэрэгжүүлэхийг гишүүн орнуудадаа үүрэг болгосон гэдгийг тэмдэглэв. Улсын Их Хурлын даргын 2024 оны 76 дугаар захирамжаар байгуулагдсан ажлын хэсэг зургаан сарын хугацаанд хуулийн төсөл боловсруулах чиглэлээр холбогдох судалгааг гүйцэтгүүлэх, гадаад орны сайн туршлагыг судлах, мөн Монгол Улсын Засгийн газар, холбогдох төрийн болон төрийн бус байгууллага, мэргэжлийн экспертүүд, иргэд, олон нийт, цахилгаан дугуй, скүүтер нийлүүлэгч, түрээсийн үйлчилгээ үзүүлэгч аж ахуйн нэгжүүдийн саналыг авах зэрэг Хууль тогтоомжийн тухай хуульд заасны дагуу үе шаттай, цогц ажлуудыг хийсэн байна. Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төсөл нь гурван зүйлтэй бөгөөд зарчмын шинжтэй дараах зохицуулалтуудыг тусгажээ. “Цахилгаан скүүтер”, ”Цахилгаан дугуй”, ”Хувь хүний бичил цахилгаан тээврийн хэрэгсэл” гэсэн тээврийн хэрэгслийн ангиллыг шинээр тодорхойлж, эдгээр тээврийн хэрэгслийг жолоодох насны хязгаар, тээврийн хэрэгслийн техникийн дээд хурд, тээврийн хэрэгсэл зорчихыг зөвшөөрсөн замыг хуульчлах нь зүйтэй хэмээн төсөлд холбогдох зохицуулалтыг тусгажээ. Мөн цахилгаан скүүтер, цахилгаан дугуй жолоодон замын хөдөлгөөнд оролцогч жолоочийн эрх, үүрэг, жолоочид хориглох зүйлсийг төсөлд тусгасан байна. Цахилгаан скүүтерийн хөдөлгүүрийн хүч чадал, техникийн дээд хурд, тээврийн хэрэгслийн жин, тээврийн хэрэгслийн тоноглол зэргийг агуулсан цахилгаан скүүтерийг ашиглах замын хөдөлгөөний аюулгүй байдлын үндсэн шаардлагыг шинээр нэмэх нь зүйтэй хэмээн үзэж холбогдох зохицуулалтыг төсөлд тусгажээ. Замын хөдөлгөөний аюулгүй байдлыг хангахад ”Нийтийн хэрэгцээний цахилгаан дугуй, цахилгаан скүүтерийн үйлчилгээ үзүүлэгч” нь зөвшөөрлийн үндсэн дээр үйл ажиллагаа эрхлэх, мөн үйлчилгээ үзүүлэгчийн эрх, үүргийг шинээр тодорхойлжээ. П. Батчимэг гишүүний танилцуулсан хууль санаачлагчийн илтгэлтэй холбогдуулан гишүүд асуулт асууж, хариулт авав. Төслийг үзэл баримтлалын хүрээнд хэлэлцэхийг дэмжиж буйгаа илэрхийлээд, иргэдийн амар тайван явган зорчих нөхцөлийг хангах чиглэлээр ямар зохицуулалт тусгасныг тодруулсан О. Номинчимэг гишүүний асуултад төсөл санаачлагч хариулахдаа “Шинэ төрлийн бичил цахилгаан тээврийн хэрэгсэл нь дэлхий нийтийн чиг хандлага. Эрчтэй хөгжиж, амьдралд нэвтэрч байна. 2019 оноос хойш Улаанбаатарт нэвтэрч, эрчтэй хөгжиж байна. Манай хотын зам төлөвлөлт цаг үетэйгээ нийцэх боломжгүй, гүйцэхгүй байна. Бид явган болон дугуйн замаа ч бүрэн төлөвлөж, байгуулж чадаагүй байхад цахилгаан дугуй, скүүтер, мопед нэмэгдээд хэрэглээнд нэвтэрсэн. Дэд бүтэц буюу зориулалтын зам нь нэн тэргүүнд шийдэхүйц чухал асуудал хэдий ч нөхцөл байдал өнөөдрийн түвшинд байгаа. Явган хүний замаар бичил цахилгаан тээврийн хэрэгслээр зорчихоос өөр гарц байхгүй. Энэхүү төслийг хэлэлцээд, баталсан тохиолдолд хэрэгжилтийн шатад нь замын асуудлыг анхаарч, шийдвэрлэх гарцын талаар ярих цаг болсон гэж үзсэн” гэлээ. Нэгэнт явган хүнтэй нэг замаар зорчих учраас бичил цахилгаан тээврийн хэрэгслийн хурдыг зохицуулах нь оновчтой хэмээн үзэж хурдны хязгаарыг 10 км/ц хэмээн төсөлд тусгасан гэв. Нийгмийн бүхий л үйлчилгээг иргэндээ 20 минут алхах зайд ойртуулах чиглэлд цаашдын хот төлөвлөлтөө чиглүүлэх зорилт тавин ажиллаж байгааг О. Номинчимэг гишүүн тодотгоод, дээрх хурдны хязгаартай холбоотой зохицуулалтын хэрэгжилтийг хангах асуудал тодорхойгүй байгааг хэлж, явган зорчиж буй иргэдийн аюулгүй, тайван алхах боломжийг хангах нь хамгийн чухал хэмээн үзэж буйгаа илэрхийллээ. Б. Энхбаяр гишүүн төслийг үзэл баримтлалын хүрээнд хэлэлцэхийг дэмжиж буйгаа илэрхийлээд зөвшөөрөл олгох харилцаатай холбоотой асуудлыг, зөрчлийн хариуцлагыг эрх зүйн чадамжгүй иргэд буюу хүүхдүүдэд хэрхэн ногдуулж, тооцох талаар тодрууллаа."
  },
  {
    "id": "75327-2",
    "url": "https://www.parliament.mn/nn/75327/",
    "title": "ХЗБХ: Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төслийг хэлэлцэхийг, Байнгын хорооны даргыг улируулан сонгохыг дэмжив",
    "date": "2025-07-07",
    "category": "Байнгын хороо",
    "part": 2,
    "totalParts": 3,
    "content": "Мөн хиймэл оюун ухаан ашигласнаар зөрчлийн тоо, түүнд ногдуулсан хариуцлагын тоо хэр хэмжээгээр нэмэгдсэн талаар тодруулж, иргэдэд ногдуулж буй шийтгэл, торгуулийн тоо хэт их байгаа хэмээн шүүмжлэлтэй хандаж буйгаа илэрхийлж байсан. Зөвшөөрлийн тухай хууль нь “… нийтийн ашиг сонирхол, хүн амын эрүүл мэнд, хүрээлэн байгаа орчинд хохирол учруулж болзошгүй болон орчиндоо аюултай зарим төрлийн үйл ажиллагааг эрхлэх …”-эд эрх бүхий этгээдээс зөвшөөрөл олгох, хамаарах бусад харилцааг зохицуулдаг бөгөөд бичил цахилгаан тээврийн хэрэгсэлтэй холбоотой харилцаа нь тус хуулийн зорилт дахь дээрх тодорхойлолтод нийцэж байгаа хэмээн үзсэн тул холбогдох асуудлыг төсөлд тусгасан хэмээн хууль санаачлагч хариулт өгсөн. Мөн Хууль тогтоомжийн хуулийн хэрэгжилтийг хангахтай холбоотой тайлбарыг ажлын хэсгээс өгсөн. Ц. Сандаг-Очир гишүүн төслийг үзэл баримтлалын хүрээнд хэлэлцэхийг дэмжиж буйгаа илэрхийлээд цахилгаан дугуй, скүүтер, мопед зэрэг нь тээврийн хэрэгсэл мөн эсэх, мөн тохиолдолд тээврийн хэрэгслүүдэд тавигдах бүртгэл, хяналт, үзлэг, оношлоо, даатгалтай холбоотой харилцааг хэрхэн зохицуулах, ямар замаар зорчих талаар тодруулсан. Хуулиар тээврийн хэрэгсэл хэмээн хүлээн зөвшөөрөх нь зүйтэй гэж үзээд төсөлд тусган болохыг ажлын хэсэг тайлбарласан. Бүртгэл, хяналт, үзлэг, оношилгооны харилцааг нийтийн хэрэгцээний цахилгаан дугуй, скүүтерийн үйлчилгээ эрхлэгч этгээдүүдийг үүрэгжүүлсэн, хувийнх тохиолдолд эзэмшигч үүрэг хүлээх аж. Холбогдох журам, зохион байгуулалтын харилцааг хуулийн төсөл батлагдсаны дараа харьяалах газрууд хариуцах юм байна. Төсөлд “Цахилгаан дугуй” гэдэг нь нэг хүн тээвэрлэх суудалтай, цахилгаан хөдөлгүүр болон дөрөө хосолсон байхаар, 25 км/ц-аас дээшгүй хурдтай, 16-аас дээш насны хүн жолоодохоор заасан гэв. Мөн цахилгаан дугуй, цахилгаан скүүтерийн жолооч нь замын хөдөлгөөнд оролцохдоо унадаг дугуйн зам буюу унадаг дугуйн эгнээгээр явна. Хэрэв унадаг дугуйн зам болон унадаг дугуйн замын эгнээ байхгүй, эсхүл түүгээр явах боломжгүй тохиолдолд авто замын зорчих хэсгийн баруун гар талын зах буюу хөвөөгөөр болон нийтийн тээврийн эгнээгээр; явган хүний замаар хурдыг цагт 10 км-ээс хэтрүүлэхгүй явах ба явган зорчигчид саад, аюул учруулахгүйгээр зорчих зэрэг зохицуулалтыг тусгасан хэмээн П. Батчимэг гишүүн тодруулсан. Үүн дээр замыг сонгох бус “унадаг дугуйн зам болон унадаг дугуйн замын эгнээ байхгүй, эсхүл түүгээр явах боломжгүй тохиолдолд…” гэдэг тодотголыг онцлон анхаарахыг ажлын хэсгээс сануулж байв. Хуулийн төсөл батлагдсан тохиолдолд нийтэд сайтар сурталчлах шаардлагатай талаар гишүүд хэлж байв. Энэ төрлийн хэрэглээг хязгаарлах бус харин зохицуулах нь зүйтэй гэдгийг С. Одонтуяа гишүүн хэлээд дэд бүтцийг хангах, улмаар хүний эрүүл, аюулгүй орчинд амьдрах эрхийг хангахтай холбоотой асуудлаар байр сууриа илэрхийлээд төсөл санаачлагчид хуулийн төслийг батлуулсны дараа холбогдох бүх асуудлыг цогцоор нь шийдвэрлэх хүртэл анхаарал хандуулж, хэрэгжилтийг хянан шалгаж ажиллахыг хүсэв. Д. Цогтбаатар гишүүн энэ төрлийн тээврийн хэрэгсэлтэй холбоотой харилцааны явцад тээврийн цагдаагийн албаны бие бүрэлдэхүүн иргэдтэй зүй бус харилцах тохиолдол гарч байгаа гэх иргэдийн гомдлыг дурдаад холбогдох тодруулгыг хийсэн. Ийнхүү гишүүд асуулт асуусны дараа Улсын Их Хурлын гишүүн Г. Уянгахишиг, П. Сайнзориг нар хууль санаачлагчийн илтгэл, хууль тогтоомжийн хэрэгцээ, шаардлага, хуулийн төслийн үр нөлөө, зардлын тооцоо болон хуулийн төслийн үзэл баримтлалтай холбогдуулан дэмжсэн байр сууриа илэрхийлэв. Үүсээд буй шинэ тутам харилцааг оновчтой зохицуулах нь төслийн үндсэн үзэл баримтлал гэдгийг тэд тодотгоод, Улсын Их Хурлын гишүүд хэлэлцүүлгийн шатанд оновчлох боломжтой гэдэг байр суурийг илэрхийлж байлаа. Ингээд Байнгын хорооны хуралдаанаар Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төслийг үзэл баримтлалын хүрээнд хэлэлцэхийг дэмжих эсэхээр санал хураалт явуулахад гишүүдийн 87.5 хувь нь дэмжсэн. Түүнчлэн хамт өргөн мэдүүлсэн төсөл тус бүрийг үзэл баримтлалын хүрээнд хэлэлцэхийг гишүүдийн олонх дэмжсэн тул Хууль зүйн байнгын хорооны санал, дүгнэлтийг нэгдсэн хуралдаанд танилцуулахаар болов. Дараа нь Харьяатын тухай хуульд нэмэлт оруулах тухай хуулийн төсөл болон хамт өргөн мэдүүлсэн хуулийн төслийн анхны хэлэлцүүлгийг хийлээ. Монгол Улсын Их Хурлын чуулганы хуралдааны дэгийн тухай хууль дахь холбогдох зохицуулалтын дагуу төслийг зүйл бүрээр хэлэлцсэн. Хуулийн төслийн талаар зарчмын зөрүүтэй саналын томьёолол гараагүй ба иймд Байнгын хорооны дарга Д. Цогтбаатар хуулийн төслийг анхны хэлэлцүүлгээс эцэслэн батлах үе шат руу шилжүүлэх горимын санал гаргав. Байнгын хорооны хуралдаанд оролцсон гишүүдийн 87.5 хувь нь горимын дээрх саналыг дэмжсэн тул Харьяатын тухай хуульд нэмэлт оруулах тухай хуулийн төсөл болон хамт өргөн мэдүүлсэн хуулийн төслийн анхны хэлэлцүүлгийг хийсэн талаарх санал, дүгнэлтээ чуулганы нэгдсэн хуралдаанд танилцуулахаар болов. Байнгын хорооны энэ өдрийн хуралдаанаар хэлэлцсэн тав дахь асуудал нь Үндсэн хуулийн цэцийн 2025 оны 06 дугаар дүгнэлтийг хүлээн зөвшөөрсөнтэй холбогдуулан боловсруулсан Эд хөрөнгийн эрхийн улсын бүртгэлийн тухай хуульд өөрчлөлт оруулах тухай хуулийн төслийг боловсруулах ажлын хэсэг байгуулах тухай асуудал байв. Байнгын хорооны дарга Д. Цогтбаатар холбогдох төслийн талаар танилцуулсан юм. Улсын Их Хурлын 2025 оны 7 дугаар сарын 04-ний өдрийн чуулганы нэгдсэн хуралдаанаар Үндсэн хуулийн цэцийн 2025 оны 06 дугаар дүгнэлтийг хэлэлцсэн бөгөөд Улсын Их Хурал тус дүгнэлтийг хүлээн зөвшөөрөх нь зүйтэй гэж үзсэн юм. Хууль нь Үндсэн хуульд нийцээгүй гэх Цэцийн дүгнэлтийг Улсын Их Хурал хүлээн зөвшөөрсөн бол зохих хууль, зарлиг, батламж, шийдвэр бүхлээрээ буюу тэдгээрийн зөрчилтэй зүйл, хэсэг, заалт хүчингүй болно хэмээн Монгол Улсын Үндсэн хуулийн цэцийн тухай хуулийн 8 дугаар зүйлийн 8.5 дахь хэсэгт заасан байдаг. Энэ дагуу Эд хөрөнгийн эрхийн улсын бүртгэлийн тухай хуулийн 9 дүгээр зүйлийн 9.3 дахь хэсэг хүчингүй болсон байгааг танилцуулгадаа дурдаад “Үүнтэй холбогдуулан Хууль зүйн байнгын хорооны гишүүдээс Эд хөрөнгийн эрхийн улсын бүртгэлийн тухай хуульд зохих нэмэлт, өөрчлөлтийг тусган хуулийн төсөл боловсруулах үүрэг бүхий ажлын хэсгийг байгуулах нь зүйтэй гэсэн санал гаргасан” гэлээ. Иймд “Ажлын хэсэг байгуулах тухай” Байнгын хорооны тогтоолын төслийг хэлэлцэн шийдвэрлэхээр танилцуулсан. Д. Цогтбаатар даргын дээрх танилцуулгатай холбогдуулан асуулт асуух, үг хэлэх шаардлагагүй хэмээн гишүүд үзлээ. Иймд санал хураалт явуулахад гишүүдийн 75 хувь нь дэмжин Байнгын хорооны тогтоолын төслийг батлав. Хуралдааны төгсгөлд Байнгын хорооны даргыг сонгох тухай асуудлыг хэлэлцлээ. Улсын Их Хурлын гишүүн, Улсын Их Хурал дахь МАН-ын бүлгийн дарга Ж. Бат-Эрдэнэ Хууль зүйн байнгын хорооны даргаар Д. Цогтбаатар гишүүнийг улируулан сонгох саналаа танилцуулсан. Улсын Их Хурлын гишүүн Дамдины Цогтбаатар нь 1970 онд Улаанбаатар хотод төрсөн. Эхнэр, хоёр хүүхдийн хамт амьдардаг. Орос, англи, герман, кхмер, тай хэлний мэдлэгтэй."
  },
  {
    "id": "75327-3",
    "url": "https://www.parliament.mn/nn/75327/",
    "title": "ХЗБХ: Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төслийг хэлэлцэхийг, Байнгын хорооны даргыг улируулан сонгохыг дэмжив",
    "date": "2025-07-07",
    "category": "Байнгын хороо",
    "part": 3,
    "totalParts": 3,
    "content": "1988 онд 14 дүгээр дунд сургууль, 1994 онд ОХУ-ын Москвагийн Олон улсын харилцааны дээд сургууль, 1998 онд Австралийн Үндэсний их сургуулийг тус тус төгссөн. Улс төр судлаач, олон улсын хуульч мэргэжилтэй. Улс төр судлал, олон улсын хуулийн магистрын зэрэгтэй. 1994-1998 онд Гадаад харилцааны яамны Ази, Африкийн газрын Гадаад худалдаа, эдийн засгийн хамтын ажиллагааны газарт атташе, 1998-1999 онд Монгол Улсын их сургуулийн Олон улсын харилцааны сургуульд багш, 1998-2000 онд Гадаад харилцааны яамны Гадаад худалдаа, хамтын ажиллагааны газарт мэргэжилтэн, 2000-2002 онд тус яамны Олон талт хамтын ажиллагааны газрын дэд захирал, 2002-2008 онд Ерөнхийлөгчийн гадаад бодлогын зөвлөх, 2008-2011 онд Гадаад харилцааны яамны Төрийн нарийн бичгийн дарга, 2011-2012 онд Ерөнхий сайдын зөвлөх, 2012 онд Засгийн газрын гишүүн, Байгаль орчин, аялал жуулчлалын сайд, 2012 онд МАН-ын нарийн бичгийн дарга, 2012-2014 онд “Иксиллион” ХХК-ийн гүйцэтгэх захирал, 2014-2015 онд Засгийн газрын гишүүн, Барилга, хот байгуулалтын сайд, 2015-2016 онд өмгөөллийн “Юстиэс консалтинг” ХХК-ийн зөвлөх, 2016-2020 онд Улсын Их Хурлын гишүүн, 2016-2018 онд Хүний эрхийн дэд хорооны дарга, 2017-2020 онд Засгийн газрын гишүүн, Гадаад харилцааны сайд, 2020-2024 онд Улсын Их Хурлын гишүүн, 2023-2024 онд Хууль зүйн байнгын хорооны дарга, 2024 оноос Улсын Их Хурлын гишүүн, онд Хууль зүйн байнгын хорооны даргаар сонгогдон ажиллаж байна гэв. Улсын Их Хурлын гишүүн Д. Цогтбаатарыг Хууль зүйн байнгын хорооны даргаар улируулан сонгох саналыг Улсын Их Хурлын гишүүн, Улсын Их Хурал дахь МАН-ын бүлгийн дарга танилцууллаа. Хуралдаанд оролцож буй гишүүд тус санал болон нэр дэвшигчээс асуулт асуух, холбогдуулан үг хэлэх шаардлагагүй хэмээн үзэв. Иймд Улсын Их Хурлын гишүүн Дамдины Цогтбаатарыг тус Байнгын хорооны даргаар улируулан сонгохыг дэмжих эсэхээр санал хураалт явууллаа. Хуралдаанд оролцсон Улсын Их Хурлын 16 гишүүний 14 нь дэмжсэн тул холбогдох санал, дүгнэлтээ чуулганы нэгдсэн хуралдаанд танилцуулахаар болов. Үүгээр Хууль зүйн байнгын хорооны энэ өдрийн (2025.07.07) хуралдаан өндөрлөлөө хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75326-1",
    "url": "https://www.parliament.mn/nn/75326/",
    "title": "ХЗБХ: Гэмт этгээд шилжүүлэх тухай Монгол Улс болон Бүгд Найрамдах Киргиз Улс хоорондын гэрээний төслийг зөвшилцөхийг дэмжив",
    "date": "2025-07-07",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Хууль зүйн байнгын хорооны өнөөдрийн (2025.07.07) хуралдаан гишүүдийн 59.1 хувийн ирцтэйгээр 12 цаг 19 минутад эхэлж, зургаан асуудал хэлэлцэхээр товлов. Эхлээд Гэмт этгээд шилжүүлэх тухай Монгол Улс болон Бүгд Найрамдах Киргиз Улс хоорондын гэрээний төслийг хэлэлцлээ. Засгийн газраас 2025 оны 7 дугаар сарын 02-ны өдөр ирүүлсэн төслийн талаар Улсын Их Хурлын гишүүн, Засгийн газрын гишүүн, Хууль зүй, дотоод хэргийн сайд Л. Мөнхбаатар танилцуулав. Монгол Улсын гадаад харилцаа өргөжин хөгжихийн хамтаар иргэдийн гадаадад суралцах, ажиллах болон бизнес, аялалын чиглэлээр харилцан зорчих явдал нэмэгдэж байгааг харгалзан монголчууд ихээр зорчиж, амьдарч ажил хөдөлмөр эрхэлдэг улс орнуудтай эрх зүйн харилцан туслалцаа үзүүлэх тухай гэрээ, хэлэлцээр байгуулах асуудалд салбарын яамнаас анхаарал хандуулан ажиллаж байгааг тодотгосон юм. Бүгд Найрамдах Киргиз Улстай “Монгол Улс, Бүгд Найрамдах Киргиз Улсын хооронд эрүүгийн хэргийн талаар эрх зүйн туслалцаа харилцан үзүүлэх тухай гэрээ”-г 1999 оны арван хоёрдугаар сарын 04-ний өдөр Бишкек хотноо байгуулсан ба уг гэрээнд гэмт этгээд шилжүүлэхтэй холбогдох харилцааг ерөнхий байдлаар зохицуулсан байдаг байна. Энэхүү харилцааг илүү тодорхой, нарийвчлан зохицуулах тухай саналыг анх Киргизийн талаас гаргаж, Гэмт этгээд шилжүүлэх тухай Монгол Улс болон Бүгд Найрамдах Киргиз Улс хоорондын гэрээний төслийг ирүүлсэн бөгөөд манай талаас саналаа хүргүүлж хамтран ажилласнаар Талууд гэрээний төслийг эцэслэн тохироод байгааг Л. Мөнхбаатар сайд танилцууллаа. Гэрээний төсөл нь 25 зүйлтэй бөгөөд харилцах эрх бүхий төв байгууллага, шилжүүлэн өгөх гэмт хэрэг, шилжүүлэн өгөх хүсэлтэд тавигдах шаардлага, холбогдох баримт бичиг, шилжүүлэн өгөхгүй байх үндэслэл, шилжүүлэн өгөх шийдвэр, шилжүүлэн өгч буй этгээдийг хүлээлгэн өгөх, шилжүүлэн өгөх хүсэлтийгхойшлуулах, түр хугацаанд шилжүүлэн өгөх, мөн эрэн сурвалжпагдаж буй этгээдийг урьдчилан баривчлах, шилжүүлэн өгөх хэд хэдэн хүсэлтийг шийдвэрлэх, гуравдагч улсад шилжүүлэн өгөх, эд зүйл, эд хөрөнгө шилжүүлэн өгөх, дамжин өнгөрөх, зардал зэрэг гэмт этгээд шилжүүлэх ажиллагаанд хамаарах үндсэн асуудлуудаас гадна талууд гэмт этгээд шилжүүлэх ажиллагаанд ашигласан аливаа мэдээ мэдээлэл, баримт бичгийн нууцлалыг хадгалах, хамгаалах, түүнчлэн хүний хувийн мэдээллийг өөр бусад зорилгоор ашиглахгүй байх, эрх бүхий байгууллагууд тэдгээр мэдээллийг дотоодын хууль тогтоомжийн дагуу хадгалж, хамгаалахтай холбогдох зохицуулалтыг гэрээний төсөлд тусгажээ. Мөн харилцах хэл, гэрээг хэрэгжүүлэх, хэрэглэхтэй холбоотой маргаан гарсан тохиолдолд түүнийг шийдвэрлэх арга зам, гэрээ хүчин төгөлдөр болох, нэмэлт өөрчлөлт оруулах, дуусгавар болгохтой холбоотой харилцааг тусгасан байна. Энэхүү гэрээг байгуулснаар гэмт хэргээс урьдчилан сэргийлэх болон гэмт хэргийг таслан зогсоох чиглэлээрх талуудын хамтын ажиллагааг хөгжүүлэн бэхжүүлэхийн зэрэгцээ талуудын нутаг дэвсгэрт хүний амь нас, эрүүл мэндэд хохирол учруулах, бусдын эд хөрөнгөд хохирол учруулах, улсын хилээр барааг хууль бусаар нэвтрүүлэх, түүнчлэн мөнгө угаах, терроризм, хэрэг хянан шийдвэрлэх ажиллагааны эсрэг зэрэг гэмт хэрэг үйлдсэн гэм буруутай этгээдийг олж тогтоох, шилжүүлэн өгөх, улмаар эрүүгийн хариуцлага хүлээлгэх чиглэлд хоёр улсын эрх бүхий, мэргэжлийн байгууллагууд өөр хоорондоо шууд харилцаж, түргэн шуурхай хамтран ажиллах боломжтой болно хэмээн Хууль зүй, дотоод хэргийн сайд танилцууллаа. Хууль санаачлагчийн илтгэлтэй холбогдуулан Улсын Их Хурлын гишүүн Ц. Сандаг-Очир, Д. Цогтбаатар нар асуулт асууж, Л. Мөнхбаатар сайд болон ажлын хэсгийн гишүүд хариулт өгөв. Монгол Улс хэчнээн улстай энэ төрлийн гэрээ байгуулсан талаарх асуултад Хууль зүй, дотоод хэргийн сайд хариулахдаа “Манай улс 2025 оны I улирлын байдлаар эрх зүйн харилцан туслалцаа үзүүлэх асуудлаар гадаадын 22 улс оронтой нийт 40 гэрээ, хэлэлцээр байгуулсан байна. Үүнээс гэмт этгээд шилжүүлэх асуудлаар Унгар, Болгар, Румын, Чех, Словак, Польш, Орос, Украин, Беларусь, Казахстан, Турк, Ардчилсан Солонгос, Өмнөд Солонгос, Вьетнам, Энэтхэг, Хятад зэрэг 16 улстай гэрээ, хэлэлцээр байгуулсан. Ялтан шилжүүлэхтэй холбоотой харилцааг зохицуулсан 11 гэрээ хүчин төгөлдөр үйлчилж байна, Тайланд, Малайз улстай гэрээ байгуулахаар бид бэлтгэл хангаж байна” гэлээ. Иргэний хэргийн талаарх туслалцаа хүссэн иргэдийн хүсэлтийн дагуу жилд дунджаар 50 орчим ажиллагаа хийгддэг бол 20 орчим эрүүгийн хэрэгт харилцан туслалцаа үзүүлэх хүсэлт ирдэг байна. Хүсэлт бүрийг хоёр улс хоорондоо хэлэлцэн шийддэг аж. Ялтан шилжүүлэхтэй холбоотой 33 иргэний хүсэлт ирсэн байгааг шийдвэрлэхээр талууд ажиллаж байгаа гэх мэдээллийг сайд өгсөн. Эдгээрийн 27 нь БНХАУ-д ял эдэлж байгаа Монгол Улсын иргэдийнх бол зургаа нь манайд хорих ял эдэлж байгаа БНХАУ-ын иргэдийн хүсэлт гэдгийг тодотгов. Ялтан шилжүүлэх гэрээний хүрээнд 2009-2023 оны хооронд нийт 19 иргэнийг БНХАУ-аас шилжүүлэн авсан байдаг аж. Монгол Улс, Бүгд Найрамдах Киргиз Улс хооронд иргэдийн шилжилт хөдөлгөөн эрчимжиж байгаа учраас өмнө байгуулсан гэрээний харилцааг илүү тодорхой, нарийвчлан зохицуулахаар төслийг хэлэлцүүлж байгаа гэдгийг сайд хэллээ. Сүүлийн 3 жилийн хугацаанд манай улсын нийт 3037 иргэн Бүгд Найрамдах Киргиз Улсад зорчсон бол Бүгд Найрамдах Киргиз Улсын нийт 4362 иргэн манай улсад зорчжээ. Тус улсад 150 гаруй Монгол Улсын иргэн ажил хөдөлмөр эрхэлж, байнга оршин сууж байгаа бол тус улсын 75 иргэн ажил хөдөлмөр эрхлэх, суралцах болон бусад шалтгаанаар манай улсад байнга оршин сууж байгаа аж. Иргэд улс хооронд зорчихдоо санамсар, болгоомжгүйгээс таньдаг, таньдаггүй хүнээс бусдад дамжуулах дайвар ачаа авснаар мансууруулах, сэтгэцэд нөлөөт бодисын хэрэгт холбогдох асуудал олонтаа гарч байгаад дүн шинжилгээ хийж, иргэдэд энэ төрлийн гэмт хэргийн хохирогч болохоос сэргийлэх мэдээлэл сурталчилгааг өргөнөөр хийх саналыг хэлж байв. Монгол Улсын иргэд төдийгүй манай улсын хилээр нэвтэрч буй гадны иргэд ч бусдын дайвар ачааг дамжуулан авсны улмаас хар тамхи, хориотой, хууль бус эд зүйлийг хилээр нэвтрүүлэхийг завдсан гэмт хэрэгт холбогдох тохиолдол цөөнгүй гарч байгааг Л. Мөнхбаатар сайд хэлээд нэн тэргүүнд ийм төрлийн гэмт хэргээс урьдчилан сэргийлэх чиглэлээр сурталчилгаа, мэдээллийг эрчимжүүлэн ажиллаж байгаа гэв. Тийз бүр дээр санамж хэвлэх, онгоц, тээврийн хэрэгсэл дотор аман сануулга мэдээлэл өгөхийн зэрэгцээ хэвлэмэл материалууд дээр нийтлэх, тээврийн хэрэгсэл дотор санамж байршуулах зэрэг арга хэмжээг авч ажиллаж байгаа аж. Бүгд Найрамдах Киргиз Улсад улсын хилийг хууль бусаар нэвтэрсэн хэргээр хорих ял эдэлж байгаа 1 иргэн, Интерполын шугамаар эрэн сурвалжпагдаж байгаад саатуулагдсан 1 иргэн тус тус байгаагаас гадна хоёр улсын эрүүгийн хэрэг хянан шийдвэрлэх чиг үүрэг бүхий байгууллагуудын хамтын ажиллагааны хүрээнд өнгөрсөн хугацаанд Интерполын шугамаар эрэн сурвалжлагдаж байсан Киргиз Улсын 1 иргэнийг 2024 онд манай улс шилжүүлэн өгсөн бол Киргиз Улс манай улсын 2 иргэнийг шилжүүлэн өгсөн байна."
  },
  {
    "id": "75326-2",
    "url": "https://www.parliament.mn/nn/75326/",
    "title": "ХЗБХ: Гэмт этгээд шилжүүлэх тухай Монгол Улс болон Бүгд Найрамдах Киргиз Улс хоорондын гэрээний төслийг зөвшилцөхийг дэмжив",
    "date": "2025-07-07",
    "category": "Байнгын хороо",
    "part": 2,
    "totalParts": 2,
    "content": "Хэрэгжиж буй гэрээг шинэчилж, өөрчиилж буй энэхүү төсөл нь Олон улсын гэрээний эрх зүйн тухай венийн конвенц болон Олон улсын гэрээний тухай хуульд нийцэж буй эсэхийг Д. Цогтбаатар гишүүн тодруулж, хариулт авсан. Үргэлжлүүлэн гишүүд хэлэлцэж буй асуудалтай холбогдуулан үг хэллээ. Дайвар ачаатай холбоотой, гадаад улс оронд зорчих тохиолдолд зайлшгүй мэдэх ёстой мэдлэг, мэдээллийг бага сургуулиас нь таниулдаг, сургадаг бусад улс орны туршлагыг дотооддоо нэвтрүүлж, ерөнхий боловсролын сургуулийн Иргэний боловсролын хичээлийн хөтөлбөрт энэ мэт агуулгыг багтаах боломжтой гэдэг саналыг П. Сайнзориг гишүүн хэлсэн. Сүүлийн үед хар тамхи, сэтгэцэд нөлөөт мансууруулах бодис тээвэрлэдэг замын сүлжээ тус улсаар дамждаг болсон гэх олон улсын мэдээллийг Д. Цогтбаатар гишүүн цохоод, иймд энэ төрлийн гэмт хэргийн талаарх мэдээлэл, сэрэмжлүүлгийг иргэдэд тогтмол, хүртээмжтэйгээр түгээж, урьдчилан сэргийлэх арга хэмжээгээ эрчимжүүлэн, үр дүнтэй байлгахад анхаарахыг хүссэн. Ийнхүү гишүүд асуулт асууж, үг хэлсний дараа санал хураалт явуулав. Гэмт этгээд шилжүүлэх тухай Монгол Улс болон Бүгд Найрамдах Киргиз Улс хоорондын гэрээний төслийг зөвшилцөхийг Байнгын хорооны хуралдаанд оролцсон 15 гишүүний 11 нь дэмжлээ. Иймд энэ талаарх санал, дүгнэлтээ Аюулгүй байдал, гадаад бодлогын байнгын хороонд хүргүүлэхээр шийдвэрлэсэн. Дараа нь “Монгол Улс дахь хүний эрх, эрх чөлөөний байдлын талаарх 24 дэх илтгэл, эрүү шүүлтээс урьдчилан сэргийлэх асуудал эрхэлсэн гишүүний тайланг хэлэлцсэнтэй холбогдуулан авах зарим арга хэмжээний тухай” Улсын Их Хурлын тогтоолын төслийг хэлэлцэв. Төслийн талаар Улсын Их Хурлын гишүүн Б. Энхбаяр танилцуулсан. Байнгын хорооны энэ оны 6 дугаар сарын 18-ны өдрийн 08 дугаар тогтоолоор “Монгол Улс дахь хүний эрх, эрх чөлөөний байдлын талаарх 24 дэх илтгэл, эрүү шүүлтээс урьдчилан сэргийлэх асуудал эрхэлсэн гишүүний тайланг хэлэлцсэнтэй холбогдуулан авах зарим арга хэмжээний тухай” Улсын Их Хурлын тогтоолын төслийг боловсруулах, Байнгын хорооны болон нэгдсэн хуралдааны хэлэлцүүлэгт бэлтгэх үүрэг бүхий ажлын хэсгийг байгуулсан юм. Ажлын хэсгийн ахлагчаар Улсын Их Хурлын гишүүн Б. Энхбаяр, бүрэлдэхүүнд Улсын Их Хурлын гишүүн Н. Алтанхуяг, П. Сайнзориг, Х. Тэмүүжин, Г. Уянгахишиг нар ажилласан байна. Ажлын хэсэг энэ сарын 07-ны өдөр хуралдаж, Улсын Их Хурлын тогтоолын төслийг холбогдох илтгэл, тайлангийн зөвлөмж, саналын хүрээнд хүний эрх, эрх чөлөөг хангах, хамгаалах, дэмжих чиглэлээр холбогдох арга хэмжээ авч хэрэгжүүлэхийг Засгийн газарт даалгасан хэлбэрээр боловсруулсан байна. Төсөлд сонгох, сонгогдох эрхийн талаар; хүний эрх хамгаалагчийг хамгаалах талаар; хүний эрх ба цахим технологийн талаар; цахим орчинд үйлдэгдэж байгаа жендерт суурилсан хүчирхийллээс хамгаалах талаар; бэлгийн хүчирхийллийн хохирогч хүүхдийн эрхийг хамгаалах талаар; шударгаар шүүлгэх эрхийн хэрэгжилтийн талаар; эрүү шүүлтээс урьдчилан сэргийлэх чиглэлээрх арга хэмжээний талаарх саналыг багтаан, боловсруулжээ. Улсын Их Хурлын тогтоолын төслийн талаарх дээрх танилцуулгтай холбогдуулан Д. Цогтбаатар, О. Номинчимэг, Х. Баасанжаргал нарын гишүүд асуулт асууж, Б. Энхбаяр гишүүн болон ажлын хэсгээс хариулт авлаа. Хэлэлцүүлгийн явцад гишүүдийн гаргасан зарим саналыг төсөлд тусгахыг Байнгын хорооны дарга чиглэл болгоод “Монгол Улс дахь хүний эрх, эрх чөлөөний байдлын талаарх 24 дэх илтгэл, эрүү шүүлтээс урьдчилан сэргийлэх асуудал эрхэлсэн гишүүний тайланг хэлэлцсэнтэй холбогдуулан авах зарим арга хэмжээний тухай” Улсын Их Хурлын тогтоолын төслийг хэлэлцэхийг дэмжих эсэхээр санал хураалт явууллаа. Санал хураалтад оролцсон Байнгын хорооны гишүүдийн 66.7 хувь нь дэмжсэн тул энэ талаарх санал, дүгнэлтийг чуулганы нэгдсэн хуралдаанд танилцуулахаар болов. Байнгын хороо өнөөдрийн хуралдаанаараа хэлэлцэхээр товлосон зургаан асуудлын гурав дахь буюу Улсын Их Хурлын гишүүн П. Батчимэг нарын 9 гишүүний энэ сарын 03-ны өдөр өргөн мэдүүлсэн Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэх хэлэлцүүлгийг эхлүүлсэн хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75314-1",
    "url": "https://www.parliament.mn/nn/75314/",
    "title": "ТББХ: Улсын Их Хурлын гишүүний халдашгүй байдлын дэд хорооны даргаар УИХ-ын гишүүн Ц.Даваасүрэнг сонгох саналыг дэмжлээ",
    "date": "2025-07-04",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төрийн байгуулалтын байнгын хороо өнөөдөр /2025.07.04/ хуралдаж Монгол Улсын Их Хурлын 2025 оны хаврын ээлжит чуулганаар хэлэлцэх асуудлын жагсаалтад ороогүй хууль, тогтоолын төслүүдийг чуулганаар хэлэлцүүлэх эсэх асуудлыг хэлэлцлээ. Монгол Улсын Их Хурлын чуулганы хуралдааны дэгийн тухай хуулийн 5.7-д “Энэ хуулийн 5.1-д заасан жагсаалтад ороогүй хууль, тогтоолын төсөл өргөн мэдүүлснийг Зөвлөлийн саналыг харгалзан Төрийн байгуулалтын байнгын хороо хэлэлцэж, хуралдаанд оролцсон гишүүдийн олонх дэмжсэн бол чуулганаар хэлэлцүүлнэ.” гэж заасныг байнгын хуралдаан даргалагч танилцуулаад, Улсын Их Хуралд өргөн мэдүүлсэн төсөл бүрээр санал хураалт явууллаа. Хуралдаанд оролцсон гишүүдийн олонх Нийтийн өмчийн хууль /Төрийн болон орон нутгийн өмчийн тухай хуулийн шинэчилсэн найруулга/-ийн төсөл болон дагалдах бусад хууль, тогтоолын төслүүд, П. Батчимэг нарын УИХ-ын 9 гишүүнээс 2025 оны 07 дугаар сарын 03-ны өдөр өргөн мэдүүлсэн Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төсөл болон холбогдох бусад хуулийн төслийг хэлэлцэхийг дэмжлээ. Дараа нь Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн анхны хэлэлцүүлгийг хийлээ. Хуулийн төслийг хэлэлцэх эсэх асуудлыг УИХ-ын чуулганы 07 дугаар сарын 02-ны өдрийн нэгдсэн хуралдаанаар шийдвэрлэсэн бөгөөд хэлэлцүүлгийн явцад хуралдаан даргалагчаас дээрх хуулийн төслүүдийг холбогдох Байнгын хороодын хуралдаанаар хэлэлцүүлэх чиглэл өгсөн юм. УИХ-ын Хууль зүйн, Байгаль орчин, хүнс, хөдөө аж ахуйн, Эдийн засгийн, Төсвийн байнгын хороод хуралдаж Байнгын хороодын эрхлэх асуудлын хүрээнд хамаарах хуулийн төслүүдийг зүйл бүрээр нь хэлэлцжээ. Хууль зүйн байнгын хорооны санал, дүгнэлтийг УИХ-ын гишүүн О. Номинчимэг, Байгаль орчин, хүнс, хөдөө аж ахуйн байнгын хорооны санал, дүгнэлтийг УИХ-ын гишүүн Ж. Бат-Эрдэнэ, Эдийн засгийн байнгын хорооны санал, дүгнэлтийг УИХ-ын гишүүн Т. Доржханд, Төсвийн байнгын хорооны санал, дүгнэлтийг УИХ-ын гишүүн Х. Болормаа нар уншиж танилцуулсан. Байнгын хороо хуулийн төслүүдийг зүйл бүрээр нь хэлэлцэж, УИХ-ын гишүүдээс гаргасан зарчмын зөрүүтэй саналын томьёоллуудаар санал хураалт явуулан, Байнгын хорооны санал, дүгнэлтийг чуулганы нэгдсэн хуралдаанд танилцуулахаар тогтов. Мөн хуралдаанаар Монгол Улсын Их Хурлын тухай хуульд нэмэлт, өөрчлөлт оруулах тухай хуулийн нэгтгэсэн төслийн эцсийн хэлэлцүүлгийг хийлээ. Хууль зүйн байнгын хороо 07 дугаар сарын 03-ны өдөр хуралдан Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай, Монгол Улсын Их Хурлын хяналт шалгалтын тухай хуульд өөрчлөлт оруулах тухай, Цагдаагийн албаны тухай хуульд өөрчлөлт оруулах тухай, Авлигын эсрэг хуульд өөрчлөлт оруулах тухай хуулийн нэгтгэсэн төслүүдийн зүйл, хэсэг, заалт нь өөр хоорондоо болон бусад хуультай зөрчилдсөн эсэх талаарх хууль зүйн дүгнэлтийг хэлэлцэн хуралдаанд оролцсон гишүүдийн олонх уг дүгнэлтийг дэмжсэн хэмээн УИХ-ын гишүүн Г. Уянгахишиг танилцуулсан юм. Улсын Их Хурлын даргын 2025 оны 06 дугаар сарын 27-ны өдрийн 288 дугаар захирамжаар байгуулагдсан хуулийн төслүүдийг Байнгын хорооны болон чуулганы нэгдсэн хуралдаанаар хэлэлцүүлэх бэлтгэл хангах үүрэг бүхий ажлын хэсэг 2025 оны 07 дугаар сарын 03-ны өдөр хуралджээ. Тус ажлын хэсгээс гаргасан танилцуулгыг ажлын хэсгийн ахлагч Б. Баярбаатар уншиж дуулгасан. Ажлын хэсэг нэгтгэсэн төслийн анхны хэлэлцүүлгийг явуулах үед хуралдаан даргалагчаас гүйцээн боловсруулах чиглэл өгсөн зарчмын зөрүүтэй саналын томьёолол болон Монгол Улсын Их Хурлын чуулганы хуралдааны дэгийн тухай хуулийн 42.2.2-т заасан анхны хэлэлцүүлгээр дэмжигдсэн зарчмын зөрүүтэй санал болон хуулийн төслийн зүйл, хэсэг, заалт нь өөр хоорондоо, эсхүл бусад хуультай зөрчилдсөн талаарх хууль зүйн дүгнэлтийг Хууль зүйн байнгын хорооны 2025 оны 07 дугаар сарын 03-ны өдрийн хуралдаанаар хэлэлцэн дэмжсэнтэй холбогдуулан зарчмын зөрүүтэй 7 саналын томьёолол бэлтгэсэн байна. Зарчмын зөрүүтэй саналын томьёоллын агуулга дараах хүрээг хамарч байна хэмээн ажлын хэсгийн ахлагч мэдээлсэн. Хуралдаан даргалагчаас гүйцээн боловсруулахаар өгсөн чиглэлийн дагуу Тусгай хяналтын дэд хорооны эрхлэх асуудалд оруулж байгаа тагнуулын болон цэргийн тагнуулын байгууллагын гүйцэтгэх ажлын талаарх хууль тогтоомжийн биелэлтийн талаарх өөрчлөлтийг 2026 оны 05 дугаар сарын 01-ний өдрөөс эхлэн дагаж мөрдөх, тэр хүртэл хугацаанд Монгол Улсын Их Хурлын тухай хуульд заасан одоогийн хүчин төгөлдөр үйлчилж байгаа Тусгай хяналтын дэд хорооны эрхлэх асуудал хэвээр үйлчлэх, мөн нэгтгэсэн төсөлд тусгагдсан Хууль сахиулах ажиллагааны тусгай хяналтын дэд хороо, түүний эрхлэх асуудалтай холбогдох зохицуулалт болон Цагдаагийн албаны тухай хуульд өөрчлөлт оруулах тухай, Авлигын эсрэг хуульд өөрчлөлт оруулах тухай хуулийн дагаж мөрдөх хугацааг 2026 оны 05 дугаар сарын 01-ний өдрөөс эхлэн дагаж мөрдөхөөр санал бэлтгэжээ. Хууль зүйн дүгнэлтэд тусгагдсан Монгол Улсын Их Хурлын чуулганы хуралдааны дэгийн тухай хуульд төсвийн хүрээний мэдэгдлийг хэлэлцэх дэгд өөрчлөлт орсон, төсвийн төслийг 5 үе шаттайгаар хэлэлцэхээр тусгасантай холбогдуулан тус хууль болон бусад хуульд заасан зохицуулалтыг нийцүүлэх, Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай, Монгол Улсын Их Хурлын хяналт шалгалтын тухай хуульд өөрчлөлт оруулах тухай хуулийн төслийн зүйл, хэсэг, заалтын нийцлийг хангах санал бэлтгэсэн байна. Монгол Улсын Их Хурлын чуулганы хуралдааны дэгийн тухай хуульд Ерөнхий сайдын мэдээллийн цагийг Улсын Их Хурлын асуулгын цаг болгон өөрчилсөнтэй холбоотойгоор Монгол Улсын Их Хурлын хяналт шалгалтын тухай хуульд холбогдох өөрчлөлтийг оруулахаар бэлтгэжээ. Хэлэлцэж буй асуудалтай холбогдуулан УИХ-ын гишүүн С. Зулпхар асуулт асууж, хариулт авсны дараа зарчмын зөрүүтэй саналын томьёоллуудаар санал хураалт явуулан Байнгын хорооны санал, дүгнэлтийг чуулганы нэгдсэн хуралдаанд танилцуулахаар тогтлоо. Байнгын хорооны хуралдаанаар хэлэлцсэн сүүлийн асуудал нь Улсын Их Хурлын гишүүний халдашгүй байдлын дэд хорооны даргыг сонгох тухай асуудал байлаа. Тус дэд хорооны даргаар ажиллаж байсан УИХ-ын гишүүн Ц. Сандаг-Очир Төрийн байгуулалтын байнгын хорооны даргаар сонгогдсон учир дэд хорооны даргын үүрэгт ажлаас чөлөөлөгдөх хүсэлтээ өгсөн байна. УИХ дахь МАН-ын бүлэг тус дэд хорооны даргаар УИХ-ын гишүүн Ц. Даваасүрэнг сонгохоор санал нэгдсэн талаар УИХ дахь МАН-ын бүлгийн дарга Ж. Бат-Эрдэнэ танилцуулав. Ц. Даваасүрэн нь 1983 онд Хөвсгөл аймгийн Мөрөн хотын 10 жилийн 1 дүгээр дунд сургууль, 1989 онд ЗХУ-ын Харковь хотын Политехникийн дээд сургууль төгссөн. 1994 онд Төрийн захиргаа, удирдлагын хөгжлийн институтыг бизнесийн удирдлагын менежер мэргэжлээр, 1998 онд Япон Улсын Сайтомо их сургуулийг эдийн засагч мэргэжлээр тус тус төгссөн."
  },
  {
    "id": "75314-2",
    "url": "https://www.parliament.mn/nn/75314/",
    "title": "ТББХ: Улсын Их Хурлын гишүүний халдашгүй байдлын дэд хорооны даргаар УИХ-ын гишүүн Ц.Даваасүрэнг сонгох саналыг дэмжлээ",
    "date": "2025-07-04",
    "category": "Байнгын хороо",
    "part": 2,
    "totalParts": 2,
    "content": "1989-1992 онд Төвийн эрчим хүчний системд автоматик инженер, 1995-1999 онд Сангийн яамны Валютын харилцааны газарт мэргэжилтэн, 1999-2000 онд Сангийн яамны Мэдээлэл, хяналт шинжилгээ үнэлгээний газрын дарга, 1999 онд Сангийн яамны Эдийн засгийн бодлогын газрын Гадаад харилцааны хэлтсийн дарга, 2000-2005 онд Санхүү, эдийн засгийн яамны Төрийн сангийн газрын дарга, 2005-2008 онд БСШУЯ-ны Санхүү, эдийн засгийн газрын дарга, 2005 онд Монгол Улсын Шадар сайдын эдийн засгийн зөвлөх, 2008-2012 онд УИХ-ын гишүүн, 2009-2010 онд УИХ-ын Төсвийн байнгын хорооны дарга, 2012-2016 онд УИХ-ын гишүүн, 2012-2014 онд Төсвийн байнгын хорооны дарга, 2016-2020 УИХ-ын гишүүн, 2017-2020 онд Эрчим хүчний сайд, 2020-2024 онд УИХ-ын гишүүн, 2023-2024 онд Барилга, хот байгуулалтын сайд, 2024 оноос УИХ-ын гишүүн, УИХ-ын Төсвийн байнгын хорооны даргаар тус тус ажиллаж байгааг танилцуулсан. Байнгын хорооны хуралдаанд оролцсон гишүүдийн олонх Ц. Сандаг-Очирыг Улсын Их Хурлын гишүүний халдашгүй байдлын дэд хорооны даргын үүрэгт ажлаас чөлөөлж, тус дэд хорооны даргаар Ц. Даваасүрэнг сонгох саналыг дэмжлээ хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75310-1",
    "url": "https://www.parliament.mn/nn/75310/",
    "title": "ТБХ:Төсвийн тогтвортой байдлын тухай хуульд нэмэлт оруулах тухай хуулийн төслийг хэлэлцэхийг дэмжлээ",
    "date": "2025-07-04",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төсвийн байнгын хорооны өнөөдрийн /2025.07.04/ хуралдаан Засгийн газраас 2025 оны 06 дугаар сарын 25-ны өдөр өргөн мэдүүлсэн Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн хууль, тогтоолын төслүүдийн эцсийн хэлэлцүүлгээр үргэлжилсэн. Хууль тогтоолын төслүүдийн эцсийн хувилбарын төсөлтэй холбогдуулан Улсын Их Хурлын гишүүн Ж. Батжаргал, Х. Ганхуяг, Б. Мөнхсоёл, Б. Уянга, О. Номинчимэг нар асуулт асууж, үг хэлэв. Тухайлбал, Улсын Их Хурлын гишүүн Х. Ганхуяг Улсын Их Хурлын чуулганы өчигдрийн нэгдсэн хуралдаанаар “Алт-3 аяныг хэрэгжүүлэх зарим арга хэмжээний тухай” Улсын Их Хурлын тотоолын төсөлтэй холбоотой зарчмын зөрүүтэй санал олонхын дэмжлэг авсан тул зарчмын зөрүүтэй санал дахин гаргах шаардлагатай байна. Учир нь уг дэмжигдсэн санал нь Монгол Улсын Үндсэн хуулийн Зургадугаар зүйлийн 6.2-т заасан стратегийн ач холбогдол бүхий ашигт малтмалын ордыг ашиглахдаа байгалийн баялаг ард түмний мэдэлд байх суурь зарчимтай нийцэхгүй байна гэв. Түүнчлэн Ашигт малтмалын тухай хуулийн 47 дугаар зүйлд заасан ашигт малтмалын нөөц ашигласны төлбөрийн 30 хувийг тухайн орд байрлаж буй аймаг, нийслэл, сум, дүүргийн төсөвт хуваарилахаар, Төсвийн тухай хуульд заасан тухайн орон нутагт олборлож борлуулсан ашигт малтмалын нөөц ашигласны төлбөрийн 30 хүртлэх хувийг орон нутгийн төсөвт хуваарилахаар заасныг дурдаад тогтоолын төсөлд туссан дэд заалтыг хуульд нийцүүлэх үүднээс зарчмын зөрүүтэй санал гаргаж, шийдвэрлэх нь зүйтэй гэлээ. Гишүүд асуулт асууж, хариулт авсны дараа Монгол Улсын Их Хурлын чуулганы хуралдааны дэгийн тухай хуулийн 42.2.3-т “Нэгдсэн хуралдааны анхны хэлэлцүүлгээр санал хурааж дэмжигдсэн боловч уг саналаар Байнгын хорооны хуралдаанд оролцсон гишүүдийн гуравны хоёроос доошгүй нь дахин санал хураалгах шаардлагатай гэж үзсэн”-ий дагуу Улсын Их Хурлын гишүүн Ж. Батжаргал, Х. Ганхуяг, Б. Мөнхсоёл нараас хууль, тогтоолын төслүүдийн талаарх зарчмын зөрүүтэй хоёр санал гаргалаа. Харин хуралдаанд оролцсон гишүүдийн гуравны хоёр нь дахин санал хураахыг дэмжсэнгүй. Иймд энэ талаарх Байнгын хорооны танилцуулгыг Улсын Их Хурлын чуулганы нэгдсэн хуралдаанд танилцуулахаар тогтов. Дараа нь “Монгол Улсын 2025 оны төсвийн тухай хууль батлагдсантай холбогдуулан авах арга хэмжээний тухай” Улсын Их Хурлын тогтоолын төслийн анхны хэлэлцүүлгийг хийлээ. Монгол Улсын Их Хурлын чуулганы хуралдааны дэгийн тухай хуулийн 73 дугаар зүйлийн 73.2-т “Шаардлагатай гэж үзвэл Монгол Улсын тухайн жилийн төсвийн тухай хууль баталсантай холбогдуулан авах арга хэмжээний тухай тогтоолыг энэ хуульд заасан хууль, тогтоолын төслийг хэлэлцэх журмын дагуу хэлэлцэн баталж болно” гэснийг Байнгын хорооны дарга Ц. Даваасүрэн тодотгоод УИХ-ын даргын 291 дүгээр захирамжаар байгуулагдсан ажлын хэсгээс “Монгол Улсын 2025 оны төсвийн тухай хууль батлагдсантай холбогдуулан авах арга хэмжээний тухай” Улсын Их Хурлын тогтоолын төсөл боловсруулсныг дурдав. Төслийн талаар Улсын Их Хурлын гишүүн Х. Ганхуяг танилцуулав. Тэрбээр танилцуулгадаа, 2025 оны төсвийн жилд зайлшгүй хэрэгжүүлэх шаардлагатай төрийн үйл ажиллагаа, үйлчилгээний тасралтгүй хэвийн үргэлжлэх зарчмыг хэрэгжүүлэхэд чиглэсэн хөрөнгийн зардлыг шийдвэрлэх нь зүйтэй байна. Иймд улсын төсвийн хөрөнгөөр хэрэгжүүлэх дээрх төсөл, арга хэмжээнүүдийн төрийн худалдан авах үйл ажиллагааг шуурхай зохион байгуулах, ажиллах шаардлагатай байна гэлээ. Түүнчлэн хүнийг эрхэлсэн ажил, албан тушаалаар нь ялгаварлан гадуурхаж болохгүй гэсэн Үндсэн хуулиар олгогдсон эрхээ эдлэх ёстой гэж үзэн төрийн албан хаагчийн цалин хөлс, тусламж, тэтгэмжийг бүх салбарт шударгаар хэрэгжүүлэх ажлыг зохион байгуулахыг Засгийн газарт даалгах нь зүйтэй. Тогтоолын төслийн нэг дэх заалтад Засгийн газарт үүрэг болгосон зохицуулалтыг, хоёр дахь заалтад тогтоолын хэрэгжилтэд хяналт тавьж ажиллах асуудал тусгасныг Х. Ганхуяг гишүүн танилцуулгадаа онцолсон. Хэлэлцэж буй асуудалтай холбогдуулан асуулт асууж, үг хэлэх гишүүн байгаагүй тул “Монгол Улсын 2025 оны төсвийн тухай хууль батлагдсантай холбогдуулан авах арга хэмжээний тухай” Улсын Их Хурлын тогтоолын төслийг чуулганы нэгдсэн хуралдаанаар хэлэлцүүлэхийг дэмжье гэсэн саналын томьёоллоор санал хураалт явуулахад, хуралдаанд оролцсон гишүүдийн 61.9 хувь нь дэмжлээ. Хуралдааны төгсгөлд Төсвийн тогтвортой байдлын тухай хуульд нэмэлт оруулах тухай хуулийн төслийн хэлэлцэх эсэхийг хэлэлцэв. Хуулийн төслийн талаар Монгол Улсын Тэргүүн Шадар сайд бөгөөд Эдийн засаг, хөгжлийн сайд Н. Учрал танилцуулсан. Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуулийн төслийг 2025 оны 4 дүгээр сард боловсруулах үед Төсвийн тогтвортой байдлын зөвлөлөөс 2025 оны 3 дугаар сарын 14-ний өдрийн 12 тоот албан бичгээр ирүүлсэн Макро эдийн засгийн үндсэн үзүүлэлт, төлөв байдлын таамаглалд нэг тонн нүүрсний экспортын үнийг 2025 онд 85 ам. доллар, 2026 онд 88 ам. доллар, 2027 онд 92 ам. доллар, 2028 онд 96 ам. доллар байх таамаглал ирүүлсэн. Тухайн үеийн олон улсын зах зээлийн нөхцөл байдал, мэргэжлийн шинжээчдийн боловсруулан зарласан төсөөлөл зэргийг харгалзан нүүрсний үнийн төсөөллийг тус зөвлөлөөс ирүүлсэн төсөөллөөс бууруулж, 2025 болон 2026 онд 80 ам. доллар, 2027 болон 2028 онд 77 ам. доллар байхаар тус тус тооцсон гэдгийг Тэргүүн Шадар сайд танилцуулгадаа дурдсан. Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуулийн төслийг боловсруулж Улсын Их Хуралд өргөн мэдүүлснээс хойш зарлагдсан статистик мэдээллээр манай улсын экспортын гол бүтээгдэхүүн болох нүүрсний экспортын үнэ 2025 оны эхний 5 сард дунджаар 72 ам. доллар болж өмнөх оны мөн үеэс 39 хувиар буурахын зэрэгцээ эдийн засгийн өсөлт 2025 оны эхний улиралд 2.4 хувь болж саараад байна. Цаашид төсвийн орлого, дунд хугацаанд бидний төсөөлснөөс бага байх эрсдэл өндөр байна гэлээ. 2025 оны 05 дугаар сарын 30-ны өдөр батлагдсан Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд холбогдох өөрчлөлт оруулах шаардлага үүсээд байгааг Н. Учрал сайд танилцуулгадаа тодотгоод тус хуульд 2025 оны 06 дугаар сарын 01-ний өдрөөс хойш өөрчлөлт оруулсан тохиолдолд Төсвийн тогтвортой байдлын тухай хуулийн 7 дугаар зүйлийн 7.5 дахь хэсэгт заасны дагуу Засгийн газар жилийн төсвийн төслийг 09 дүгээр сарын 01-ний өдрийн дотор Улсын Их Хуралд өргөн мэдүүлэх боломжгүй болох нөхцөл үүсэхээр байгааг онцлов. Хуулийн төсөл батлагдсанаар макро эдийн засгийн болон төсвийн төлөв байдалтай уялдуулан дунд хугацааны төсвийн хүрээний мэдэгдэлд нэгдсэн төсвийн тэнцвэржүүлсэн орлогын доод хэмжээ болон нийт зарлагын дээд хэмжээг бууруулах өөрчлөлт орсонтой холбоотойгоор жилийн төсөв болон төсвийн тодотголын төслийг Улсын Их Хуралд өргөн мэдүүлэх, батлах боломж бүрдэнэ гэж төсөл санаачлагчид үзжээ. Хуулийн төсөлтэй холбогдуулан Улсын Их Хурлын гишүүн Ж. Батжаргал, Г. Тэмүүлэн, Б. Мөнхсоёл, Ж. Баясгалан, Ц. Даваасүрэн нар асуулт асууж, санал хэлсэн."
  },
  {
    "id": "75310-2",
    "url": "https://www.parliament.mn/nn/75310/",
    "title": "ТБХ:Төсвийн тогтвортой байдлын тухай хуульд нэмэлт оруулах тухай хуулийн төслийг хэлэлцэхийг дэмжлээ",
    "date": "2025-07-04",
    "category": "Байнгын хороо",
    "part": 2,
    "totalParts": 2,
    "content": "Гишүүд Төсвийн тогтвортой байдлын тухай хууль нь төсвийг дунд хугацаанд зөв төлөвлөх, төсвийн сахилга бат, хариуцлагыг нэмэгдүүлэх, эдийн засагт онцгой чухал гэдгийг тодотгохын зэрэгцээ хуулийн төслийг хэлэлцэхийг дэмжих нь зүйтэй гэв. Гэхдээ дунд хугацааны төсвийн хүрээний мэдэгдэлд төсвийн нэгдсэн төсвийн тэнцвэржүүлсэн орлого, зарлагын дээд хэмжээнд бууралт үүссэн бол өөрчлөлт оруулахаар тусгасан уг заалтыг хэлэлцүүлгийн шатанд тодорхой, давтагдашгүй эсхүл урьдчилан таамаглах боломжгүй нөхцөлд гэх зэргээр хэмжээстэй болгож, нарийвчлан тусгах шаардлагатай гэж байлаа. Мөн цаашид төсвийн төслийг хэт өөдрөгөөр төсөөлж оруулж ирэхгүй байхад Засгийн газар анхаарах шаардлагатай гэсэн санал хэлж байв. Ингээд Төсвийн тогтвортой байдлын тухай хуульд нэмэлт оруулах тухай хуулийн төслийг үзэл баримтлалын хүрээнд хэлэлцэхийг дэмжье гэдэг саналын томьёоллоор санал хураахад, хуралдаанд оролцсон гишүүдийн 78.3 хувь нь дэмжлээ хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75292,
    "url": "https://www.parliament.mn/nn/75292/",
    "title": "ТБХ:Монгол Улсын 2025 оны төсвийн тодотголын төслүүдийн гурав дахь хэлэлцүүлгийг хийлээ",
    "date": "2025-07-04",
    "category": "Байнгын хороо",
    "content": "Улсын Их Хурлын Төсвийн байнгын хорооны өнөөдрийн /2025.07.04/ хуралдаан 09 цаг 15 минутад эхэлсэн бөгөөд Байнгын хорооны дарга Ц. Даваасүрэнгийн танилцуулсан хэлэлцэх асуудлын дараалалтай холбогдуулан асуулт асууж, санал хэлэх гишүүн байсангүй. Хуралдааны эхэнд Засгийн газраас 2025 оны 06 дугаар сарын 20-ны өдөр өргөн мэдүүлсэн Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн Хөгжлийн бэрхшээлтэй хүний эрхийн тухай хуульд өөрчлөлт оруулах тухай хуулийн төслийн анхны хэлэлцүүлгийг хийлээ. Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.10-т заасны дагуу Байнгын хороо хуулийн төслүүдийг зүйл бүрээр хэлэлцэв. Хуулийн төслүүдийн талаар асуулт асууж, зарчмын зөрүүтэй санал гаргах гишүүн байсангүй. Иймд Байнгын хороо хуулийн төслүүдийн анхны хэлэлцүүлэг явуулсан талаарх санал, дүгнэлтийг Төрийн байгуулалтын байнгын хороонд хүргүүлэхээр тогтов. Дараа нь Засгийн газраас 2025 оны 06 дугаар сарын 25-ны өдөр өргөн мэдүүлсэн Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд нэмэлт, өөрчлөлт оруулах тухай хуулийн төслийн эцсийн хэлэлцүүлгийг явуулсан. Хуулийн төслийг эцсийн хэлэлцүүлэгт бэлтгэсэн хувилбартай холбогдуулан асуулт асууж, санал хэлэх гишүүн байсангүй. Иймд энэ талаарх Байнгын хорооны танилцуулгыг Улсын Их Хурлын чуулганы нэгдсэн хуралдаанд танилцуулахаар тогтов. Үргэлжлүүлэн Засгийн газраас 2025 оны 06 дугаар сарын 25-ны өдөр өргөн мэдүүлсэн Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслийн гурав дахь хэлэлцүүлгийг хийлээ. Улсын Их Хурлын чуулганы өчигдрийн нэгдсэн хуралдаанаар хуулийн төслүүдийн хоёр дахь хэлэлцүүлгийг явуулсан бөгөөд гишүүдээс гаргасан саналыг нэмж тусгасан төсөлтэй холбогдуулан Улсын Их Хурлын гишүүн О. Номинчимэг Улсын Их Хурлын чуулганы нэгдсэн хуралдаанаар Нийслэлийн боловсролын газрын урсгал зардлыг 2.6 тэрбумыг бууруулаад Цахим хөгжил, инновац, харилцаа холбооны сайдын урсгал зардлыг нэмэх Г. Ганбаатар гишүүний санал дэмжигдсэн тул дахин санал хураах боломжтой эсэхийг тодруулав. Мөн тэрбээр эл санал дэмжигдсэнээр нийслэлийн 100 гаруй багш тэтгэвэртээ гараад авдаг төрийн албан хаагчийн 36 сарын тэтгэмжээ авч чадахгүйд хүрнэ гэж байлаа. Байнгын хорооны дарга Ц. Даваасүрэн Монгол Улсын Их Хурлын чуулганы хуралдааны дэгийн тухай хуулийн 72 дугаар зүйлийн 72.2-т “Нэгдсэн хуралдаанаар гурав дахь хэлэлцүүлэг явуулахад зөвхөн Төсвийн байнгын хорооноос гаргасан танилцуулгын талаар гишүүд тайлбар хийх, түүнтэй холбогдуулан асуулт асууж болох бөгөөд санал хураалт явуулахгүй” гэж заасныг тайлбарлаад насаараа төрдөө хөдөлмөрлөөд өндөр насны тэтгэврээ гарахдаа авдаг тэтгэмжийг нь хасаж болохгүй тул үүнийг залруулж, буцааж олгоход онцгойлон анхаарах шаардлагатай гэлээ. Сангийн яамны Төсвийн бодлого, төлөвлөлтийн газрын дарга М. Санжаадорж, Нийслэлийн боловсролын газрын урсгал зардлаас 2.6 тэрбум төгрөгийг хасна гэж уг саналыг томьёолсон байсан. Бид тус газрын төсвийг үзэхэд 2.6 тэрбум төгрөгийн төсөвтэй бөгөөд эхний хагас жилдээ үүнийхээ талыг зарцуулсан. Мөн хэмнэлтийн хүрээнд бичиг хэрэг, бүх зардлууд нь хасагдсан тул 1.0 тэрбум гаруй төгрөгийн цалингийн урсгал зардал үлдсэн байна. Одоо ганцхан зардал үлдэж байгаа нь багш нарын тэтгэвэрт гарахдаа авдаг 36 сарын тэтгэмж тул түүнээс нь хасахаар байгаа” хэмээн тайлбарлав. Ингээд Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн гурав дахь хэлэлцүүлэг явуулсан талаарх Байнгын хорооны танилцуулгыг Улсын Их Хурлын чуулганы нэгдсэн хуралдаанд танилцуулахаар тогтов. Хуралдаан Засгийн газраас 2025 оны 06 дугаар сарын 25-ны өдөр өргөн мэдүүлсэн Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн хууль, тогтоолын төслүүдийн эцсийн хэлэлцүүлгийн хэлэлцүүлгээр үргэлжилж байна хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75266,
    "url": "https://www.parliament.mn/nn/75266/",
    "title": "БОХХААБХ:Агаарын тухай хуульд нэмэлт, өөрчлөлт оруулах тухай, Усны тухай хуульд нэмэлт оруулах тухай хуулийн төслийн анхны хэлэлцүүлгийг хийлээ",
    "date": "2025-07-03",
    "category": "Байнгын хороо",
    "content": "Улсын Их Хурлын Байгаль орчин, хүнс, хөдөө аж ахуйн байнгын хорооны өнөөдрийн /2025.07.03/ хуралдаан 11 цаг 24 минутад гишүүдийн 54.2 хувийн ирцтэйгээр эхэлж, хоёр асуудал хэлэлцэн шийдвэрлэв. Хуралдааны эхэнд Байнгын хорооны дарга Б. Бейсений танилцуулсан хэлэлцэх асуудалтай холбогдуулан асуулт асууж, үг хэлэх гишүүн байсангүй. Хуралдаан Засгийн газраас 2025 оны 06 дугаар сарын 20-ны өдөр өргөн мэдүүлсэн Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөлтэй хамт өргөн мэдүүлсэн Агаарын тухай хуульд нэмэлт, өөрчлөлт оруулах тухай, Усны тухай хуульд нэмэлт оруулах тухай хуулийн төслүүдийн анхны хэлэлцүүлгийг хийв. Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.10-т заасны дагуу Байнгын хороо хуулийн төслийг зүйл бүрээр хэлэлцлээ. Хуулийн төсөлтэй холбогдуулан Улсын Их Хурлын гишүүн Ж. Батжаргал, М. Ганхүлэг, Ж. Бат-Эрдэнэ, Б. Уянга, Ц. Мөнхбат, Л. Мөнхбаясгалан, Г. Ганбаатар, Ц. Идэрбат нар асуулт асууж, үг хэлсэн. Тухайлбал, Улсын Их Хурлын гишүүн Ж. Батжаргал Агаарын тухай хуульд нэмэлт, өөрчлөлт оруулах тухай хуулийн төслийн 3 дугаар зүйлтэй холбогдуулан тодорхой нөхцөл хангагдсан тохиолдолд урамшууллын асуудал хөндөгдөхөөр тусгасныг тодруулахын зэрэгцээ энэ жилийн өвөлжилтийн бэлтгэл ажлыг хэрхэн хангаж буй талаар лавлав. Нийслэлийн Засаг дарга бөгөөд Улаанбаатар хотын захирагч Х. Нямбаатар, Агаарын тухай хуулийн 8 дугаар зүйлийн 8.2.3 дахь заалтын “амьжиргааны баталгаажих түвшингээс доогуур орлоготой” гэдгийг хасахаар хуулийн төсөлд тусгасан. Учир нь агаарын бүсчлэл тогтоогоод үүндээ улмаар хийн түлш, цахилгаан зуух нэвтрүүлэх гэхээр иргэд амьжиргааны түвшнээс дээгүүр орлоготой тул хуулийн шаардлагыг хангаагүй байна гээд өнөөх цахилгаан зуух, хийн түлшрүү шилжиж буй өрхүүдэд хөнгөлөлт, урамшуулал үзүүлэх асуудал хуулиар хязгаарлагдаад байна. Тухайлбал, агаарын бүсчлэлийн хүрээнд Гандантэгчэнлин хийд, Эх, хүүхдийн эрүүл мэндийн үндэсний төв орчимд хатуу түлш хэрэглүүлэхгүй байх шийдвэрийг хэрэгжүүлэхийн тулд тухайн хэсгийнхэнд тодорхой урамшуулал өгөх шаардлага үүснэ хэмээн хариулав. Мөн тэрбээр, бид есдүгээр сарын 15-наас эхлэн нүүрс болон өвөлжилтийн бэлтгэлийг хангах чиглэлээр тодорхой ажлуудыг хийж эхэлнэ гэсэн тайлбарыг өгсөн. Мөн Улсын Их Хурлын гишүүн М. Ганхүлэг, Усны тухай хуульд нэмэлт оруулах тухай хуулийн төсөлд “нийслэл Улаанбаатар хотод хэрэгжих инженерийн дэд бүтэц, барилга байгууламжаас бусад” гэж нэмэх гэдэгт хувийн хэвшлийн бүтээн байгуулалт орох эсэхийг тодруулав. Нийслэлийн Засаг дарга бөгөөд Улаанбаатар хотын захирагч Х. Нямбаатар, усны онцгой хамгаалалтын бүсэд төр нь ч, хувийн хэвшил нь ч хууль зөрчөөд бүтээн байгуулалт хийж байгаа. Өөрөөр хэлбэл, Байгаль орчин, ногоон хөгжил, аялал жуулчлалын сайд, Барилга хот байгуулалтын сайдын 2015 оны А230/127 дугаар хамтарсан тушаалаар усны онцгой хамгаалалтын бүсэд барилга байгууламж барих зөвшөөрлийг олгож байгаа. Харин Усны тухай хуульд усны онцгой хамгаалалтын бүсэд барилга байгууламж, инженерийн шугам сүлжээ барихыг хориглосон зохицуулалттай. Гэтэл нийслэлээс “Туулын хурдны авто зам”-ыг усны хамгаалалтын бүсэд буюу Туул голын хойд эргээр нэг талдаа 33км, хоёр талдаа дэлгэмэл уртаараа 66км-ын бүтээн байгуулалтын ажлыг хийнэ. Иймд бид энэхүү бүтээн байгуулалтын ажлаа Усны тухай хуультай нийцүүлж усны онцгой хамгаалалтын бүсэд нийтийн зориулалттай инженерийн шугам сүлжээ, дэд бүтцийн барилга байгууламж барихыг зөвшөөрнө гэсэн агуулгатай өөрчлөлтийг төсөлд тусгасан. Харин хувийн хэвшлийн бүтээн байгуулалт, барилга байгууламжтай холбоотой зүйлийг үүнд хамааруулж ойлгохгүй хэмээн тайлбарлалаа. Үргэлжлүүлэн Улсын Их Хурлын гишүүн Б. Уянга, Ж. Батжаргал, М. Ганхүлэг нараас Усны тухай хуулийн төслийн 1 дүгээр зүйлийн “бүсэд” гэсний дараа “инженерийн дэд бүтэц, нийтийн зориулалттай барилга байгууламжаас бусад” гэж өөрчлөх зарчмын зөрүүтэй санал гаргав. Уг саналыг хуралдаанд оролцсон гишүүдийн 66.7 хувь нь дэмжлээ. Агаарын тухай хуульд нэмэлт, өөрчлөлт оруулах тухай, Усны тухай хуульд нэмэлт оруулах тухай хуулийн төслийн анхны хэлэлцүүлгийг явуулсан талаарх Байнгын хорооны санал, дүгнэлтийг Төрийн байгуулалтын байнгын хороонд хүргүүлэхээр тогтсон. Дараа нь “Засгийн газарт чиглэл өгөх тухай” Улсын Их Хурлын тогтоолын төслийг хэлэлцсэн. Тогтоолын төслийн талаар Улсын Их Хурлын гишүүн, ажлын хэсгийн ахлагч М. Ганхүлэг танилцуулав. Тэрбээр танилцуулгадаа, Байнгын хорооны шийдвэрийн дагуу таван хүний бүрэлдэхүүнтэй ажлын хэсэг Малын генетик нөөцийн тухай хуулийн биелэлтийг хангуулах, монгол малын генетик нөөцийг хамгаалах, ашиглалтын тогтвортой байдлыг хангах хүрээнд “Засгийн газарт чиглэл өгөх тухай” таван санал бүхий Улсын Их Хурлын тогтоолын төслийг боловсруулж, Байнгын хорооны хуралдаанд оролцсон гишүүдийн 80 гаруй хувийн саналаар баталсан. Гэхдээ ажлын хэсгийн гишүүд зөвлөлдөөд уг асуудлыг Улсын Их Хурлын чуулганы нэгдсэн хуралдаанаар хэлэлцүүлэхээс өмнө төслийн 4 дэх заалт буюу үржлийн мал үржүүлгийн бүтээгдэхүүнийг Монгол Улсын хилээр нэвтрүүлэх, ашиглах үйл ажиллагааны бүртгэл хяналтыг сайжруулах нэгдсэн тогтолцоог бүрдүүлэх гэсэн хяналт шалгалттай холбоотой заалтыг хасах саналыг оруулж байгааг дурдлаа. Хэлэлцэж буй асуудалтай холбогдуулан Улсын Их Хурлын гишүүн Н. Наранбаатар, Ж. Бат-Эрдэнэ, Г. Ганбаатар нар асуулт асууж, Улсын Их Хурлын гишүүн Ж. Батжаргал, У. Отгонбаяр, Ц. Идэрбат, М. Бадамсүрэн нар үг хэлсний дараа ажлын хэсгээс гаргасан саналын дагуу 4 дэх заалтыг хасаад “Засгийн газарт чиглэл өгөх тухай” Улсын Их Хурлын тогтоолын төслийг батлах санал хураалтыг явуулахад, хуралдаанд оролцсон гишүүдийн олонх дэмжлээ. Уг тогтоолын төсөлд малын генетик нөөцийн төлөв байдлыг үндэсний хэмжээнд шинэчлэн тодорхойлох ажлыг зохион байгуулж, уг арга хэмжээний хэрэгжилтийн үр дүнг 2026 оны 4 дүгээр улиралд багтаан танилцуулах, цаашид хуульд заасан хугацаанд хэрэгжилтийг зохион байгуулах, Монгол Улсын бүсчилсэн хөгжлийн үзэл баримтлал”-д заасны дагуу бүс нутгийн онцлогт тохирсон цөм сүргийг үржүүлэх ажлыг шинжлэх ухааны үндэслэлтэй зохион байгуулах, дэмжин хөгжүүлэх чиглэлээр зохион байгуулалтын цогц арга хэмжээг авч хэрэгжүүлэх; үржлийн адуу, түүний үр, хөврөлийг импортлох тоо хэмжээг 2026-2036 он хүртэлх хугацаанд тэг /“0”/ хувьтай тэнцүү байхаар тогтоох; адуун сүргийн тархац, үүлдэрлэг байдлыг бүс нутгаар гаргах, үржпийн адуунд удам зүйн үнэлгээ хийх, бүртгэлжүүлэх, үндэсний хэмжээний мэдээллийн нэгдсэн санг бүрдүүлэх, адуу судлал, төрөлжилт, ашиглалтыг нэгдсэн бодлогоор хөгжүүлэхэд төр, хувийн хэвшлийн байгууллагын хамтын ажиллагааны тогтолцоог бүрдүүлэх арга хэмжээг авч хэрэгжүүлэхийг Монгол Улсын Засгийн газарт даалгахаар тусгасан байв хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75263,
    "url": "https://www.parliament.mn/nn/75263/",
    "title": "ЭЗБХ: Банкны тухай, Автотээврийн тухай, Жолоочийн даатгалын тухай хуульд нэмэлт, өөрчлөлт оруулах тухай хуулийн төслүүдийн анхны хэлэлцүүлгийг хийв",
    "date": "2025-07-03",
    "category": "Байнгын хороо",
    "content": "Улсын Их Хурлын Эдийн засгийн байнгын хорооны өнөөдрийн (2025.07.03) хуралдаан 12 цаг 32 минутад гишүүдийн 68 хувийн ирцтэйгээр эхэлж, Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөлтэй хамт өргөн мэдүүлсэн Банкны тухай хуульд нэмэлт оруулах тухай, Автотээврийн тухай хуульд нэмэлт, өөрчлөлт оруулах тухай, Жолоочийн даатгалын тухай хуульд нэмэлт, өөрчлөлт оруулах тухай хуулийн төслүүдийн анхны хэлэлцүүлгийг хийлээ. Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.10-т заасны дагуу төслүүдийг зүйл бүрээр хэлэлцэв. Банкны хөрөнгө оруулалтын талаарх эрх зүйн зохицуулалтад нийслэлийн үнэт цаасыг тусган, банкны өөрийн хөрөнгийн 20 хувийн хязгаарлалтад үл хамаарах үнэт цаасны ангилалд оруулснаар дотоодын арилжааны банкууд нийслэлийн үнэт цаасанд илүү өргөн хүрээтэй хөрөнгө оруулалт хийх боломж бий болох юм. Ингэснээр нийслэл Улаанбаатар хотын тулгамдсан дэд бүтэц, нийгмийн үйлчилгээний томоохон төсөл, арга хэмжээг санхүүжүүлэх санхүүгийн тогтвортой эх үүсвэрийг бүрдүүлэх хууль эрх зүйн орчин бүрдэх юм. Энэхүү эрх зүйн орчныг бүрдүүлсэн хоёр зүйл бүхий Банкны тухай хуульд нэмэлт оруулах тухай хуулийн төслийг зүйл бүрээр хэлэлцэв. Улсын Их Хурлын гишүүн Х. Ганхуяг, Л. Соронзонболд нар төслийн нэгдүгээр зүйлтэй холбогдуулан асуулт асууж, ажлын хэсгээс хариулт, тайлбар авсан юм. Үргэлжлүүлэн хуралдаанаар нийслэлийн Засаг даргад нийслэлийн нутаг дэвсгэрт автотээврийн хэрэгсэлд техникийн хяналтын үзлэг хийх ажлыг зохион байгуулах, автотээврийн хэрэгслийн улсын бүртгэл хөтлөх чиг үүргийг хариуцуулах, уг чиг үүргийг хэрэгжүүлэх байгууллага түүний эрхлэх асуудлын хүрээнд ажиллуулахаар боловсруулсан Автотээврийн тухай хуульд нэмэлт, өөрчлөлт оруулах тухай хуулийн төслийг Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.10-т заасны хэлэлцсэн. Байнгын хорооны дарга Р. Сэддорж нийслэлийн нийтийн тээвэр дэх такси үйлчилгээний талаар тодруулж, нийслэлийн Засаг дарга бөгөөд Улаанбаатар хотын Захирагч Х. Нямбаатараас хариулт авав. Нийтийн тээврийг хөгжүүлэх сан байгуулаад, ойролцоогоор 40 гаруй тэрбум төгрөг төвлөрүүлээд байгаа аж. Сүүлийн жилүүдэд Улаанбаатар хотод худалдан авсан бүх автобуснаас эргэн төлөлт, тодорхой хүүгийн хамт эргэн төвлөрүүлж байгаа аж. Нийтийн тээврийн парк шинэчлэлийг ийм хэлбэрээр шийдсэн тул Улаанбаатар хотод дутагдаад байгаа нийтийн тээврийн төрөл үйлчилгээ бол стандартын таксины үйлчилгээ хэмээгээд Х. Нямбаатар дарга “Албан ёсны такси үйлчилгээ шаардлагатай байгаа учраас тусгай зөвшөөрөлтэй, байгаль орчинд ээлтэй, 100 хувь цахилгаан таксигаар үйлчилгээ үзүүлэх сонирхолтой аж ахуйн нэгж, байгууллагуудын дунд нээлттэй тендер зарлана. Нийтийн тээврийг хөгжүүлэх сангаас таксины үйлчилгээ эрхлэх аж ахуйн нэгж, байгууллагуудад хөнгөлөлттэй зээл олгож, энэ төрлийн нийтийн тээврийн жишиг үйлчилгээг нэвтрүүлэхээр төлөвлөөд байна. Мөн томоохон зочид буудлууд орчимд таксины зарим төрлийн үйлчилгээг нэвтрүүлэх төлөвлөгөө гаргасан. Эдгээр бодлогыг хэрэгжүүлэхээр нээлттэй сонгон шалгаруулаад, Нийтийн тээврийг хөгжүүлэх сангийн хөрөнгөөс хөнгөлөлттэй нөхцөлөөр зээл олгох хэлбэрээр албан ёсны такси үйлчилгээг нэвтрүүлэх эрх зүйн орчныг бүрдүүлэх юм” хэмээлээ. Одоо хууль дээр Нийтийн тээврийг хөгжүүлэх сангийн хөрөнгийг зөвхөн автобусанд зориулахаар заасан ч энэ төрлийн хэрэгцээ хангагдсан учраас “такси” гэж нэмэхээр төсөлд тусгажээ. Такси баазын зохион байгуулалттай, хэрэглэгчдийн аюулгүй байдлыг хангасан стандарт үйлчилгээг нэвтрүүлэх юм байна. Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөлтэй хамт өргөн өргөн мэдүүлсэн Жолоочийн даатгалын тухай хуульд нэмэлт, өөрчлөлт оруулах тухай хуулийн төслийн анхны хэлэлцүүлгийг мөн хуралдаанаар хийсэн. Зам тээврийн ослын үед хүний амь нас, эрүүл мэнд хохироогүй, осолд холбогдсон жолооч нарын тээврийн хэрэгслээс бусад эд хөрөнгөд хохирол учраагүй, ослоос үүдсэн эд хөрөнгийн хохирлын талаар жолооч нар өөр хоорондоо маргаангүй тохиолдолд мэдээлэл, баримтыг цахимаар хүлээн авч, нөхөн төлбөр олгох асуудлыг шийдвэрлэх, энэ тохиолдолд даатгуулагч ослын талаар цагдаагийн байгууллагад мэдэгдэх үүргээс чөлөөлөгдөх зохицуулалтыг тусгасан гурван зүйл бүхий хуулийн төслийн анхны хэлэлцүүлгийг зүйл бүрээр нь хэлэлцэн явуулсан. Г. Лувсанжамц гишүүн төсөл дэх өөрчлөлтийн үр дүнд түгжрэл хэрхэн буурах боломжтой хэмээн тооцсон талаар асуулаа. Зам тээврийн нэг ослын улмаас ойролцоогоор 40 минут зогсдог, энэ хэрээрээ түгжрэл үүсгэдэг учраас үүний шийдвэрлэхээр төслөөр зарим зохицуулалтыг тусгасан хэмээн Х. Нямбаатар дарга хариуллаа. Машин хоорондоо шүргэлцсэн тохиолдолд хоорондоо тохиролцон хөдөлгөөнөө үргэлжлүүлнэ. Дараа нь тохиролцсоны дагуу талууд замын камерын нэгдсэн хяналтын системээс нотлох баримтаа цуглуулаад, даатгалын компани руу ханддаг байхаар зохицуулах нь оновчтой гэж үзсэн байна. \"Харин хүний амь нас, эрүүл мэндтэй холбоотой ослын үед заавал цагдаагийн бүрэлдэхүүн дуудах үүрэгтэй. Бусад тохиолдолд шууд хөдлөөд явахаар, тээврийн хэрэгсэл хоорондын ослыг хяналтын камераар тодорхойлж, нотлох баримт болгодог систем рүү бүрэн шилжиж байгаа\" хэмээн ажлын хэсгээс хариулт өгсөн. Ийнхүү Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөлтэй хамт өргөн мэдүүлсэн Банкны тухай хуульд нэмэлт оруулах тухай, Автотээврийн тухай хуульд нэмэлт, өөрчлөлт оруулах тухай, Жолоочийн даатгалын тухай хуульд нэмэлт, өөрчлөлт оруулах тухай хуулийн төслүүдийн анхны хэлэлцүүлгийг явуулж, энэ талаарх санал, дүгнэлтээ Төрийн байгуулалтын байнгын хороонд хүргүүлэхээр шийдвэрлэлээ хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75259-1",
    "url": "https://www.parliament.mn/nn/75259/",
    "title": "ХЗБХ: Үндсэн хуулийн цэцийн 2025 оны 06 дугаар дүгнэлтийг хүлээн зөвшөөрөхийг дэмжиж, бие даасан хуулийн төслийг боловсруулах ажлын хэсэг байгууллаа",
    "date": "2025-07-03",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Хууль зүйн байнгын хорооны өнөөдрийн (2025.07.03) хуралдаанаар Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөлтэй хамт өргөн мэдүүлсэн Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай, Зөрчлийн тухай хуульд нэмэлт, өөрчлөлт оруулах тухай, Зөрчил шалган шийдвэрлэх тухай хуульд нэмэлт, өөрчлөлт оруулах тухай хуулийн төслүүдийн анхны хэлэлцүүлгийг хийсэн. Мөн Улсын дээд шүүх, Шүүхийн ерөнхий зөвлөлийн 2026 оны төсвийн төслийг хэлэлцсэн. Үргэлжлүүлэн Шүүхийн сахилгын хороо 2026 оны төсвийн төслийг хэлэлцэж, тус хорооны дарга Д. Ариунтуяа танилцуулга хийлээ. 2026 оны төсвийн төслийн саналд нийт зарлага 6.8 тэрбум төгрөгөөр тооцож тусгаад буй нь 2025 оны батлагдсан төсөвтэй харьцуулахад 11 хувиар нэмэгдэж байгаа гэлээ. Үүний 5.4 тэрбум төгрөг нь цалин хөлс, нийгмийн даатгалын зардал бол бараа, ажил үйлчилгээний зардлыг 1 тэрбум төгрөгөөр төлөвлөсөн байна. Ирэх оны төсөвт Шүүхийн сахилгын хороо хөрөнгө оруулалтын төсөв тусгаагүй гэдгийг тодотгов. Байр ашиглалттай холбоотой зардал, хангамж, бараа материалын зардал 319 сая төгрөг, норматив зардал 20 орчим сая төгрөг, тохижилт, урсгал засварын зардалд 250 орчим сая төгрөг, томилолтын зардалд 120 сая төгрөг, бусдаар гүйцэтгүүлсэн ажил үйлчилгээний төлбөр хураамж хураамжид 248.6 сая төгрөг, бараа, үйлчилгээний бусад зардалд 125 сая төгрөг, бусад урсгал шилжүүлэгт 258.9 сая төгрөг гээд нийтдээ төсвийн төслөө 6 тэрбум 848 сая төгрөгөөр төлөвлөжээ. Танилцуулгатай холбогдуулан Х. Баасанжаргал, Д. Ганбат нарын гишүүд асуулт асууж, тодруулсан бол үг хэлэх шаардлагагүй хэмээн гишүүд үзлээ. Иймд санал хураалт явуулахад гишүүдийн 66.7 хувь нь Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хууль баталсантай холбогдуулан шаардлагатай нэмэлт, өөрчлөлтийг тусгасан хувилбарыг улсын төсөвт нэгтгүүлэхээр санхүү, төсвийн асуудал эрхэлсэн төрийн захиргааны төв байгууллагад хүргүүлэхээр хянасныг Шүүхийн сахилгын хорооны төсвийн ерөнхийлөн захирагчид хүргүүлэхийг дэмжлээ. Хүний эрхийн Үндэсний Комиссын 2026 оны төсвийн төслийг хэлэлцэж, тус Комиссын дарга Д. Сүнжид танилцуулга хийлээ. Ирэх оны хөрөнгийн зардлын төсөвт хөрөнгийн зардал болох 25.1 тэрбум төгрөг, урсгал зардал 13.4 тэрбум төгрөг, нийтдээ 38.5 тэрбум төгрөг байхаар тооцож төсвийн төслийн саналыг боловсруулжээ. Ирэх оны төсвийн төсөл нь батлагдсан энэ оны төсвөөс хөрөнгийн зардал 22.4 тэрбум төгрөгөөр, урсгал зардал 1.4 тэрбум тэрбум төгрөгөөр нэмэгдсэн байна. Урсгал зардлын нэмэгдлийн 76.8 хувь нь цалингийн сангийн нэмэгдэл, харин орон тоог өмнөхөөс нэмэгдүүлээгүй хэмээлээ. Танилцуулгатай холбогдуулан Улсын Их Хурлын гишүүн П. Сайнзориг, С. Одонтуяа нар асуулт асууж, ажлын хэсгээс хариулт авсны дараа Б. Энхбаяр гишүүн үг хэллээ. Дараа нь санал хураалт явуулахад гишүүдийн 73.3 хувь нь Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хууль баталсантай холбогдуулан шаардлагатай нэмэлт, өөрчлөлтийг тусгасан хувилбарыг улсын төсөвт нэгтгүүлэхээр санхүү, төсвийн асуудал эрхэлсэн төрийн захиргааны төв байгууллагад хүргүүлэхээр хянасныг Хүний эрхийн Үндэсний Комиссын төсвийн ерөнхийлөн захирагчид хүргүүлэхийг дэмжсэн. Энэ өдрийн хуралдаанаар хэлэлцсэн гурав дахь асуудал бол Монгол Улсын Үндсэн хуулийн цэцийн 2025 оны 06 дугаар дүгнэлт байв. Үндсэн хуулийн цэц 2025 оны 6 дугаар сарын 06-ны өдрийн дунд суудлын хуралдаанаараа иргэдээс гаргасан мэдээллийн дагуу Эд хөрөнгийн эрхийн улсын бүртгэлийн тухай хуулийн 9 дүгээр зүйлийн 9.3 дахь хэсэг Монгол Улсын Үндсэн хуулийг зөрчсөн эсэх маргааныг хянан шийдвэрлэсэн байна. Цэцийн дунд суудлын хуралдаанд мэдээлэл Монгол Улсын Их Хурлын итгэмжилсэн төлөөлөгчөөр Улсын Их Хурлын гишүүн Х. Баасанжаргал оролцжээ. Цэц мэдээллийг хянан хэлэлцээд Эд хөрөнгийн эрхийн улсын бүртгэлийн тухай хуулийн 9 дүгээр зүйлийн 9.3 дахь хэсэгт \"Энэ хуулийн 9.1.5-д зааснаас бусад тохиолдолд энэ хуулийн 9.1.3, 9.1.4-т заасан үнийг хамгийн сүүлд бүртгэгдсэн үнээс бууруулж бүртгэхгүй.\" гэж заасан нь Монгол Улсын Үндсэн хуулийн Нэгдүгээр зүйлийн 2 дахь хэсэгт \"... хууль дээдлэх нь төрийн үйл ажиллагааны үндсэн зарчим мөн.\", Тавдугаар зүйлийн 3 дахь хэсэгт \"Өмчлөгчийн эрхийг гагцхүү хуульд заасан үндэслэлээр хязгаарлаж болно.\", Арван зургадугаар зүйлийн 3 дахь заалтад \"... үл хөдлөх хөрөнгө шударгаар олж авах, ... өмчлөх ... эрхтэй. ...\" гэснийг тус тус зөрчсөн байна хэмээн шийдвэрлэсэн байна. Эд хөрөнгийн эрхийн улсын бүртгэлийн тухай хуулийн 9 дүгээр зүйлийн 9.3 дахь хэсэг нь Монгол Улсын Үндсэн хуулийн Арван есдүгээр зүйлийн 1 дэх хэсэгт \"Төрөөс хүний эрх, эрх чөлөөг хангахуйц ... хууль зүйн болон бусад баталгааг бүрдүүлэх, хүний эрх, эрх чөлөөг зөрчихтэй тэмцэх, хөндөгдсөн эрхийг сэргээн эдлүүлэх үүргийг иргэнийхээ өмнө хариуцна.\", Далдугаар зүйлийн 1 дэх хэсэгт \"Үндсэн хуульд хууль, зарлиг, төрийн байгууллагын бусад шийдвэр, нийт байгууллага, иргэний үйл ажиллагаа бүрнээ нийцсэн байвал зохино.\" гэснийг тус тус зөрчөөгүй байна хэмээн шийдвэрлэсэн. Монгол Улсын Үндсэн хуулийн цэцийн 2025 оны 06 дугаар дүгнэлттэй холбогдуулан Улсын Их Хурлын гишүүн П. Сайнзориг, Г. Уянгахишиг, Д. Ганбат нар асуулт асууж, тус маргаанд Монгол Улсын Их Хурлын итгэмжилсэн төлөөлөгчөөр оролцсон Улсын Их Хурлын гишүүн Х. Баасанжаргалаас тодруулга авав. Мөн тус дүгнэлттэй холбогдуулан Байнгын хорооны хуралдаанд оролцсон гишүүд байр сууриа илэрхийлсний дараа санал хураалт явуулсан. Хуралдаанд оролцсон гишүүдийн олонх Үндсэн хуулийн цэцийн 2025 оны 06 дугаар дүгнэлтийг хүлээн зөвшөөрөхийг дэмжсэн талаарх Байнгын хорооны санал, дүгнэлтээ чуулганы нэгдсан хуралдаанд танилцуулахаар боллоо. Энэ өдрийн хуралдаанаар хэлэлцэхээр төлөвлөсөн дөрөв дэх асуудал нь хуулийн төслийн зүйл, хэсэг, заалт нь өөр хоорондоо, эсхүл бусад хуультай зөрчилдсөн талаарх хууль зүйн дүгнэлт байв. Эл хууль зүйн дүгнэлтийг Улсын Их Хурлын Тамгын газрын Тэргүүн дэд дарга Ч. Ариунхур танилцуулсан."
  },
  {
    "id": "75259-2",
    "url": "https://www.parliament.mn/nn/75259/",
    "title": "ХЗБХ: Үндсэн хуулийн цэцийн 2025 оны 06 дугаар дүгнэлтийг хүлээн зөвшөөрөхийг дэмжиж, бие даасан хуулийн төслийг боловсруулах ажлын хэсэг байгууллаа",
    "date": "2025-07-03",
    "category": "Байнгын хороо",
    "part": 2,
    "totalParts": 2,
    "content": "Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай, Монгол Улсын Их Хурлын хяналт шалгалтын тухай хуульд өөрчлөлт оруулах тухай, Цагдаагийн албаны тухай хуульд өөрчлөлт оруулах тухай, Авлигын эсрэг хуульд өөрчлөлт оруулах тухай хуулийн нэгтгэсэн төслүүдийн зүйл, хэсэг, заалт нь өөр хоорондоо болон бусад хуультай зөрчилдсөн эсэх талаар хууль зүйн дүгнэлт гаргуулахаар Ажлын хэсгээс ирүүлсэн 2025 оны 07 дугаар сарын 02-ны өдрийн албан бичгийн дагуу Монгол Улсын Их Хурлын чуулганы хуралдааны дэгийн тухай хуулийн 42.2.2 дахь заалтыг үндэслэн энэхүү дүгнэлтийг гаргажээ. Төслийн 3 дугаар зүйлийн 3-т Монгол Улсын Их Хурлын чуулганы хуралдааны дэгийн тухай хуулийн 69.1 дэх хэсгийг өөрчлөн найруулж, төсвийн төслийг хэлэлцэн батлах үе шат “дөрөв” байсныг “тав” болгож нэмэгдүүлэхээр тусгасан боловч мөн зүйлийн 69.2-т төсвийн төслийн талаар хяналтын сонсгол явуулах хугацааны талаарх зохицуулалтад өөрчлөлт оруулалгуй орхигдуулсан байгаа юм байна. Төслийн 3 дугаар зүйлийн 2-т Монгол Улсын Их Хурлын чуулганы хуралдааны дэгийн тухай хуулийн 64.1 дэх хэсгийг өөрчлөн найруулж, төсвийн хүрээний мэдэгдлийг дөрвөн үе шаттай хэлэлцэн батлахаар тусгасан боловч уг өөрчлөлттэй шууд холбоотой 64.2 дахь хэсэгт өөрчлөлт оруулаагүй аж. Монгол Улсын Их Хурлын хяналт шалгалтын тухай хуулийн 21, 23, 24 дүгээр зүйлд төсвийн төслийн хэлэлцүүлгийн үе шатны талаар заасан бөгөөд төсөлд эдгээр зүйлд оруулах өөрчлөлтийг тусгаагүй байгааг дүгнэлтэд дурджээ. Төслийн 5 дугаар зүйлд Монгол Улсын Их Хурлын чуулганы хуралдааны дэгийн тухай хуулийн 71.13 дахь хэсгийг бүхэлд нь хүчингүй болгохоор тусгасантай холбоотойгоор мөн хуулийн 71.9 дэх хэсгийн эшлэлийг засах шаардлагатай гэжээ. Үргэлжлүүлэн Монгол Улсын Их Хурлын хяналт шалгалтын тухай хуульд өөрчлөлт оруулах тухай хуулийн нэгтгэсэн төслийн талаарх хууль зүйн дүгнэлтийг танилцууллаа. Төслийн 2 дугаар зүйлд төсвийн төслийн боловсруулалтын, хэлэлцүүлгийн явцад болон төсвийн хэрэгжилтэд дүн шинжилгээ хийж, санал, дүгнэлт гаргах чиг үүргийг Төсвийн тогтвортой байдлын Зөвлөл гүйцэтгэхээр тусгасантай холбоотойгоор Монгол Улсын Их Хурлын хяналт шалгалтын тухай хуулийн 22.2, 25.3-т холбогдох өөрчлөлтийг оруулаагүй байгааг тэмдэглэсэн байна. Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай хуулийн нэгтгэсэн төслийн 3 дугаар зүйлийн 7 дахь заалтад Ерөнхий сайдын мэдээллийг Улсын Их Хурлын асуулгын цаг болгон өөрчлөхөөр тусгасантай холбогдуулан Монгол Улсын Их Хурлын хяналт шалгалтын тухай хуулийн 14 дүгээр зүйлийг түүнд нийцүүлэх шаардлагатай гэж үзжээ. Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төслийн 3 дугаар зүйлийн 6 дахь заалтын “Хууль сахиулах ажиллагааны тусгай хяналтын дэд хороог байгуулах, мөн зүйлийн 7 дахь заалтын тус дэд хорооны эрхлэх асуудлын талаарх заалтын хэрэгжих хугацааг өөрчлөх тохиолдолд Цагдаагийн албаны тухай хуульд өөрчлөлт оруулах тухай, Авлигын эсрэг хуульд өөрчлөлт оруулах тухай хуулийн дагаж мөрдөх хугацааг мөн уялдуулан өөрчлөх шаардлагатайг мөн дүгнэлтэд дурджээ. Хууль хоорондын нийцэл болон хууль зүйн техникийн шаардлагыг хангах үүднээс Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай, Монгол Улсын Их Хурлын хяналт шалгалтын тухай хуульд өөрчлөлт оруулах тухай хуулийн төсөлд тусгаагүй орхигдуулсан зарим заалтыг, түүнчлэн хууль хоорондын уялдааг хангах үүднээс Цагдаагийн албаны тухай хуульд өөрчлөлт оруулах тухай, Авлигын эсрэг хуульд өөрчлөлт оруулах тухай хуулийг дагаж мөрдөх хугацааг өөрчлөх томьёоллыг холбогдох төслүүдэд нэмж тусгах нь зүйтэй хэмээсэн байна. Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай, Монгол Улсын Их Хурлын хяналт шалгалтын тухай хуульд өөрчлөлт оруулах тухай, Цагдаагийн албаны тухай хуульд өөрчлөлт оруулах тухай, Авлигын эсрэг хуульд өөрчлөлт оруулах тухай хуулийн нэгтгэсэн төслүүдийн зүйл, хэсэг, заалт нь өөр хоорондоо болон бусад хуультай зөрчилдсөн эсэх талаар дээрх хууль зүйн дүгнэлттэй холбогдуулан гишүүд асуулт асуух, үг хэлэх шаардлагагүй хэмээн үзсэн. Иймд хууль зүйн дүгнэлтийг дэмжих томьёоллоор санал хураалт явуулахад гишүүдийн 62.5 хувь нь дэмжсэн. Хуралдааны төгсгөлд “Ажлын хэсэг байгуулах тухай” Байнгын хорооны тогтоолын төслийг хэлэлцэн баталсан. Гүйцэтгэх ажилд тавих Монгол Улсын Их Хурлын хяналтын тухай бие даасан хуулийн төслийг боловсруулах үүрэг бүхий ажлын хэсгийг Улсын Их Хурлын гишүүн Б. Энхбаяр ахалж, бүрэлдэхүүнд Улсын Их Хурлын гишүүн Х. Тэмүүжин, Г. Уянгахишиг нар ажиллана. Үүгээр Хууль зүйн байнгын хорооны өнөөдрийн хуралдаан өндөрлөлөө хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75258-1",
    "url": "https://www.parliament.mn/nn/75258/",
    "title": "ХЗБХ: Замын хөдөлгөөний аюулгүй байдлын тухай, Зөрчлийн тухай, Зөрчил шалган шийдвэрлэх тухай хуульд нэмэлт, өөрчлөлт оруулах тухай хуулийн төслүүдийн анхны хэлэлцүүлгийг хийв",
    "date": "2025-07-03",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Хууль зүйн байнгын хорооны өнөөдрийн (2025.07.03) хуралдаан 09 цаг 48 минутад гишүүдийн 59.1 хувийн ирцтэйгээр эхэлж, дөрвөн асуудал хэлэлцэн шийдвэрлэлээ. Улсын Их Хурлын гишүүн О. Номинчимэг өнөөдрийн хуралдааныг даргалсан юм. Эхлээд Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөлтэй хамт өргөн мэдүүлсэн Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай, Зөрчлийн тухай хуульд нэмэлт, өөрчлөлт оруулах тухай, Зөрчил шалган шийдвэрлэх тухай хуульд нэмэлт, өөрчлөлт оруулах тухай хуулийн төслүүдийн анхны хэлэлцүүлгийг хийлээ. Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.10-т заасны дагуу төслүүдийг зүйл бүрээр хэлэлцсэн. Замын хөдөлгөөний аюулгүй байдлын тухай хуулиас жолоочийн зөрчлийн бүртгэлийн оноотой холбогдох зохицуулалтыг хасах, хүчингүй болгох зохицуулалт тусгасан 7 зүйл бүхий нэмэлт, өөрчлөлт оруулах тухай хуулийн төслийн нэгдүгээр зүйлтэй холбогдуулан Улсын Их Хурлын гишүүн Г. Уянгахишиг, Л. Соронзонболд нар асуулт асууж, Нийслэлийн Засаг дарга бөгөөд Улаанбаатар xотын Захирагч Х. Нямбаатар, Нийслэлийн Засаг даргын Тамгын газрын Хууль тогтоомж, гэрээ, эрх зүйн газрын дарга М.Үнэнбат нар ажлын хэсгээс хариулт өгсөн. Автозамын нэгдүгээр эгнээд машинаа байрлуулах зэрэг Монгол Улсын замын хөдөлгөөний дүрмийг зөрчиж буй үйлдлүүдэд торгууль бичихдээ сайн дурын ажилтнуудыг оролцуулах гэх зэргээр, мөн торгуулийн хэмжээг нэмэгдүүлэх арга хэмжээ авч энэ мэт үйлдлийг таслан зогсоох арга замын талаар Г. Уянгахишиг гишүүн тодруулсан. Олон нийтийн цагдаа болон иргэн Монгол Улсын замын хөдөлгөөний дүрмийг зөрчиж буй үйлдлүүдийг илрүүлж мэдээлснээр торгууль оногдуулах зохицуулалт хэрэгжиж байгаа гэдгийг М.Үнэнбат дарга тайлбарлав. Цаашид мэдээлснийх нь дагуу баталгаажсан арга хэмжээтэй уялдуулан урамшууллын системийг иж бүрнээр шийдвэрл иргэдийн оролцоо нэмэгдэнэ гэж үзэж байгаа аж. “Замын хөдөлгөөний аюулгүй байдлын тухай хууль зөрчих зөрчлийг илрүүлэх, шийдвэрлэх автоматжуулсан систем”-ээр 10 зөрчлийг илрүүлж, эрх бүхий албан тушаалтгы цахим гарын үсгээр баталгаажуулсан торгуулийн хуудсыг цахимаар хүргүүлэх зохицуулалтыг хуульчилна гэв. Одоогоор энэ арга хэмжээ туршилтын хэлбэрээр ажиллаж байгаа, 2026 оны нэгдүгээр сарын 01-ний өдрөөс албан ёсоор ажиллаж, хүчин төгөлдөр хяналт тавьж эхлэнэ гэв. Үүгээр олон давтагддаг зөрчлүүдийг шийдвэрлэх боломжтой хэмээн тооцсон байна. Хариуцлагын төрлийн хувьд эхний удаад торгууль оногдуулах, удаа дараа үйлдвэл жолоодох эрхийг хасах хүртэл хариуцлага тооцох асуудлыг хуульчлах саналаа холбогдох судалгаанд үндэслэн Хууль зүй, дотоод хэргийн яаманд хүргүүлсэн гэлээ. Нийтийн тээвэрт үнэ төлбөргүй зорчих эрх бүхий орон нутгийн иргэдийн төлбөртэй холбоотой зохицуулалт болон жолоочийн даатгалын хураамжийг нэмэгдүүлэх шаардлагын талаар Л. Соронзонболд гишүүн тодруулсан. Нийтийн тээвэрт үнэ төлбөргүй зорчих эрх бүхий орон нутгийн иргэдийн төлбөрийг аймгуудаас авах зохицуулалт байгаа бөгөөд нийслэл 315 сая төгрөгийн авлагатай байгаа гэв. Үүнийг орон нутгийн төсвийн хуваарилалтын хүрээнд шийдвэрлэх боломжтой хэмээн М.Үнэнбат дарга хариулахдаа дэлгэрэнгүй тайлбар өгсөн. Иргэдийн картын мэдээллээр аль аймгийнх гэдгийг нь ялгах боломжтой байдаг байна. Нийтийн тээвэрт үнэ төлбөргүй зорчих эрх бүхий иргэдийн нийтийн тээврийн зорчилттой холбоотой Үндэсний аудитын газраас гаргасан дүгнэлтийг үндэслэн өр, авлагуудаа шийдэх зорилгоор холбогдох хуульд нэмэлт, өөрчлөлт оруулаад харьяалал харгалзахгүй ахмад настнууд нийтийн тээврээр үнэ төлбөргүй зорчих асуудлыг шийдвэрлэсэн байна. Энэ зарчмаар Хөгжлийн бэрхшээлтэй иргэдийн эрхийн тухай хуульд энэ удаагийн өөрчлөлтийг оруулснаар нийслэл болон 21 аймаг хооронд нийтийн тээврээр үнэ төлбөргүй зорчих эрхтэй холбоотой өр, авлага үүсэхгүй, харьяалал харгалзахгүй төлбөрийг нь тухайн аймаг, нийслэл нь хариуцаад явах боломжтой болох юм байна. Хуулийн төслийн бусад 6 зүйлтэй холбогдуулан гишүүд асуулт асууж, зарчмын зөрүүтэй саналын томьёолол гаргах шаардлагагүй хэмээн үзсэн юм. Жолоочийн даатгалын тухай хууль болон Замын хөдөлгөөний аюулгүй тухай хууль зөрчсөн зарим үйлдэлд ногдуулах шийтгэлийн хэмжээг нэмэгдүүлэх болон Замын хөдөлгөөний дүрэмд зааснаар уулзвар нэвтрэх журам зөрчсөн бол хүнийг нэг зуун нэгжтэй тэнцэх хэмжээний төгрөгөөр торгох зохицуулалтуудыг тусгасан Зөрчлийн тухай хуульд нэмэлт, өөрчлөлт оруулах тухай төслийг зүйл бүрээр хэлэлцсэн. “Замын хөдөлгөөний аюулгүй байдлын тухай хууль зөрчих зөрчлийг илрүүлэх, шийдвэрлэх автоматжуулсан систем”-ийн талаарх тодорхойлолт, холбогдох зөрчлийг илрүүлэх, шийдвэрлэх ажиллагааг автоматжуулсан системээр гүйцэтгэж болох зохицуулалтыг Зөрчил шалган шийдвэрлэх тухай хуульд нэмэлт, өөрчлөлт оруулах тухай хуулийн төсөлд тусгажээ. Мөн зөрчлийг цаг алдалгүй шалгаж шийдвэрлэх, учирсан хохирлыг нөхөн төлүүлэх зэрэг ажиллагаа шуурхай явагдах, хүний эрх хангагдах нөхцөлийг бүрдүүлэхээр тодорхой төрлийн зөрчлүүдийг дагнасан албанд харьяалан шалгахаар тус төсөлд тусгасан байна. Хуралдаанаар төслийн анхны хэлэлцүүлгийг холбогдох зохицуулалтын дагуу зүйл бүрээр хэлэлцэн шийдвэрлэсэн юм. Ийнхүү Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөлтэй хамт өргөн мэдүүлсэн Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай, Зөрчлийн тухай хуульд нэмэлт, өөрчлөлт оруулах тухай, Зөрчил шалган шийдвэрлэх тухай хуульд нэмэлт, өөрчлөлт оруулах тухай хуулийн төслүүдийн анхны хэлэлцүүлгийг хийж, санал, дүгнэлтээ Төрийн байгуулалтын байнгын хороонд хүргүүлэхээр болов. Дараа нь Улсын дээд шүүх, Шүүхийн ерөнхий зөвлөл, Шүүхийн сахилгын хороо болон Хүний эрхийн Үндэсний Комиссын 2026 оны төсвийн төслийн талаарх хэлэлцүүлгийг үргэлжлүүлэв. Байнгын хорооны 2025 оны 6 дугаар сарын 25-ны өдрийн хуралдаанаар уг асуудлыг хэлэлцэх үеэр хойшлуулснаа өнөөдрийн хуралдаанаар үргэлжлүүллээ. Улсын дээд шүүхийн 2026 оны төсвийн төслийн талаар Улсын дээд шүүхийн Тамгын газрын дарга С. Заяадэлгэр танилцуулга хийж, гишүүд холбогдуулан асуулт асууж хариулт авч дууссан юм. Иймд уг асуудалтай холбогдуулан гишүүд үг хэллээ. Х. Баасанжаргал гишүүн 4-5 жилээр төлөвлөгдсөн шүүхийн сургалт, судалгааны зардлын асуудлыг хөндөж, мэдээллээ гишүүдэд дэлгэрэнгүй, цогцоор нь хүргүүлж байхыг хүсэв. Засгийн газраас цомхон, бүтээмжтэй төртэй байхын тулд төрийн албаны орон тоог 2026 оны хөгжлийн төлөвлөгөөнд нийцүүлэн 9 хувиар бууруулах арга хэмжээнд шүүх эрх мэдлийн байгууллагыг яамтай дүйцүүлэх хамруулах нь оновчтой эсэх дээр байр сууриа илэрхийлсэн. Хууль тогтоох, гүйцэтгэх, шүүх эрх мэдлийн хяналт-тэнцлийг хангах агуулгаар асуудлыг харж, Улсын Их Хурал, тэр дундаа Хууль зүйн байнгын хороо анхаарч шийдвэрлэх шаардлагатай болохыг хэлж байв. Б. Энхбаяр гишүүн дээрх байр суурийг нь дэмжиж буйгаа илэрхийлэхийн хамт шүүх үйл ажиллагаагаа явуулах эдийн засгийн баталгааг төр хангах Үндсэн хуулийн заалтыг санууллаа."
  },
  {
    "id": "75258-2",
    "url": "https://www.parliament.mn/nn/75258/",
    "title": "ХЗБХ: Замын хөдөлгөөний аюулгүй байдлын тухай, Зөрчлийн тухай, Зөрчил шалган шийдвэрлэх тухай хуульд нэмэлт, өөрчлөлт оруулах тухай хуулийн төслүүдийн анхны хэлэлцүүлгийг хийв",
    "date": "2025-07-03",
    "category": "Байнгын хороо",
    "part": 2,
    "totalParts": 2,
    "content": "Өнгөрсөн хугацаанд энэ агуулгаар шүүхийн эдийн засгийн баталгааг хангах зорилгоор Улсын Их Хурал олон арга хэмжээ авч хэрэгжүүлснийг Б. Энхбаяр гишүүн тооцоод өнөөдөр Улсын Их Хурал огт дэмжихгүй байгаа мэтээр тайлбар мэдээлэл өгч, төсвөө өнгөрсөн оныхоос хоёр дахин ихээр төлөвлөөд хэлэлцүүлж буйг шүүмжилсэн юм. Ийнхүү гишүүд Улсын дээд шүүхийн 2026 оны төсвийн саналыг Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хууль баталсантай холбогдуулан шаардлагатай нэмэлт, өөрчлөлтийг тусган улсын төсөвт нэгтгүүлэхээр санхүү, төсвийн асуудал эрхэлсэн төрийн захиргааны төв байгууллагад хүргүүлэхээр хянасныг Улсын дээд шүүхийн төсвийн ерөнхийлөн захирагчид хүргүүлэхийг дэмжих эсэх томьёоллоор санал хураалт явуулав. Байнгын хорооны хуралдаанд оролцсон гишүүдийн 60 хувь дэмжлээ. Шүүхийн ерөнхий зөвлөлийн 2026 оны төсвийн төслийн талаар хэлэлцэж, Шүүхийн ерөнхий зөвлөлийн дарга Н. Мөнгөнцэцэг танилцуулга хийв. Нийт төсөв 2024 онд 171.1 тэрбум төгрөг байсан бол 2025 онд 329.7 тэрбум төгрөг, 2026 оны санал 579.2 тэрбум төгрөг байгаа гэв. Өмнөх онтой харьцуулахад 76 хувиар нэмэгдэх юм байна. Тодруулбал урсгал зардал 39 хувиар, хөрөнгө оруулалт 229 хувиар нэмэгдэхээр тусгасан гээд дэлгэрэнгүй танилцуулга хийсэн. Цалин хөлс, нэмэгдэл урамшууллын төсөв нэмэгдэхийн зэрэгцээ шүүхийн захиргааны албан хаагчийн орон тоог 437-гоор нэмэгдүүлэх шаардлагатай болжээ. Монгол Улсын хэмжээнд 88 шүүх, 40 шүүхийн Тамгын газар 40 барилга байгууламжид үйл ажиллагаа явуулж байгааг дурдаад байр ашиглалттай холбоотой тогтмол зардалыг 37 хувиар нэмэгдүүлэхээр төлөвлөжээ. Шүүгчийн нөмрөг нэг бүрийн үнэ 300 мянган төгрөг болж 60 хувиар өссөн тул холбогдох зардлыг 37 хувиар нэмж төсөвлөжээ. Ашиглах боломжгүй болсон тавилга, эд хогшлийг үе шаттайгаар шинэчлэх ажлыг зайлшгүй хийх шаардлагатай байгаа учраас 6.1 тэрбум төгрөгийг тусгасан байна. Мөн урсгал засварын зардал 6.6 тэрбум төгрөг, албан томилолтын зардал, бусдаар гүйцэтгүүлсэн ажил үйлчилгээ төлбөр хураамжийн талаар танилцуулсан. Бараа үйлчилгээний бусад зардал дээр 2026 оны нэгдүгээр сарын 01-ний өдрөөс эхлэн Гэр бүл, хүүхдийн хэрэг маргааныг шийдвэрлэх анхан болон давж заалдах шатын шүүх байгуулагдах зардлыг төсөвлөсөн байна. Түүнчлэн шүүгчийн чуулган зохион байгуулахтай холбоотойгоор 2025 онд 9.6 тэрбум төгрөгийг 3.1 тэрбум төгрөг болгон бууруулсныг онцлов. Тэтгэмжийн зардлыг төлөвлөхийн хамтаар “Ахмадын сан” байгуулахаар 1 тэрбум төгрөгийг тусгажээ. Хөрөнгө оруулалтаар хэрэгжих барилга байгууламжийн тухайд дэлгэрэнгүй танилцууллаа. Дээрх танилцуулгатай холбогдуулан Улсын Их Хурлын гишүүн Х. Баасанжаргал, Л. Соронзонболд, П. Сайнзориг, Д. Ганбат нар асуулт асууж, ажлын хэсгээс хариулт авсан бол Шүүхийн ерөнхий зөвлөлийн 2026 оны төсвийн төсөлтэй холбогдуулан Х. Баасанжаргал, Х. Тэмүүжин нарын гишүүд үг хэлсэн. Хуулиар Гэр, бүл хүүхдийн шүүх байгуулахаар ажиллаж байгаа бөгөөд өргөн хүрээтэй, хүний ахуй амьдрал, ялангуяа хүүхдүүдийн амьдралын чанарт нөлөөлөх чухал механизмыг бүрдүүлэх гэж буйг онцгойлон анхаарч хүний нөөцийн маш том дэд бүтэц бүхий цогц үйл ажиллагааны бэлтгэл хангах ёстой учраас Гэр бүл, хөдөлмөр, нийгмийн хамгааллын яам зэрэг холбогдох бүх тал анхаарч, тал бүрдээ манлайлал үзүүлж ажиллахыг хүссэн юм. Шүүх эрх мэдлийг дэмжиж буй нөхцөлд өөрсдийнх нь зүгээр гаргаж буй явцуу ашиг сонирхол, хандлагыг мөн шүүмжилж байв. Ингээд санал хураалт явуулахад гишүүдийн 66.7 хувь нь Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хууль баталсантай холбогдуулан шаардлагатай нэмэлт, өөрчлөлтийг тусгасан хувилбарыг улсын төсөвт нэгтгүүлэхээр санхүү, төсвийн асуудал эрхэлсэн төрийн захиргааны төв байгууллагад хүргүүлэхээр хянасныг Шүүхийн ерөнхий зөвлөлийн төсвийн ерөнхийлөн захирагчид хүргүүлэхийг дэмжлээ. Хуралдаанаар Шүүхийн сахилгын хорооны 2026 оны төсвийн төслийг хэлэлцэж, Шүүхийн сахилгын хорооны дарга Д. Ариунтуяа танилцуулга хийж байна хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75251-1",
    "url": "https://www.parliament.mn/nn/75251/",
    "title": "ТБХ: Монгол Улсын 2025 оны төсвийн тодотголын төслүүдийн хоёр дахь хэлэлцүүлгийг хийлээ",
    "date": "2025-07-02",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төсвийн байнгын хорооны /2025.07.02/ өнөөдрийн хуралдаан Засгийн газраас 2025 оны 06 дугаар сарын 25-ны өдөр өргөн мэдүүлсэн Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн хоёр дахь хэлэлцүүлгээр үргэлжилсэн. Хуулийн төслүүдийн талаар Улсын Их Хурлын гишүүн, Засгийн газрын гишүүн, Сангийн сайд Б. Жавхлан /дэлгэрэнгүйг эндээс/ танилцууллаа. Эдийн засгийн сорилт, хүндрэлийг даван туулахад төсвийн сахилга бат, үр ашигтай зарцуулалт онцгой чухал үүрэгтэй. Тиймээс “Хэмнэлтийн тодотгол”-д бүх шатны төрийн байгууллагуудын тэвчиж болох зардлыг хэмнэснийг Сангийн сайд тодотгоод нэгдүгээрт, оновчтой бүтэцтэй, цомхон, чадварлаг төрийн албыг бий болгох, хоёрдугаарт, төрийн ажил үйлчилгээг цахимд шилжүүлэх, бүтээмжийг дээшлүүлэх инновацыг салбар бүрийн онцлогт нийцүүлэн нэвтрүүлэх замаар иргэдэд хүрэх төрийн үйлчилгээний чанарыг бууруулалгүй бүх шатны төрийн байгууллагуудын тэвчиж болох зардлыг хэмнэх зарчмыг баримталсан гэв. Энэ хүрээнд “Хэмнэлтийн тодотгол”-оор төсвийн зардлыг 1 их наяд 508.4 тэрбум төгрөгөөр бууруулахаар тооцоолсон байна. Мөн үүн дээр Төрийн хэмнэлтийн тухай хуульд заасны дагуу 2025 оны 05 дугаар сарын 31-ний өдрийн дотор худалдан авах ажиллагааг бүрэн дуусгах, гэрээ байгуулаагүй төслүүдийн санхүүжилтийг хэмнэлтэд тооцох, зарцуулахгүй байх зохицуулалтын хүрээнд Засгийн газрын 2025 оны 06 дугаар сарын 20-ны өдрийн хуралдаанаар батлагдсан “Төсвийн хэмнэлтэд тооцох тухай” тогтоолд туссан 535.9 тэрбум төгрөгийг нэмж тооцвол нийт 2 их наяд 44.2 тэрбум төгрөгөөр зарлага буурахаар байна. Уг тогтоолын хүрээнд Эрүүл мэндийн сайдын багцаас 69.9 тэрбум төгрөг, Байгаль орчин, уур амьсгалын өөрчлөлтийн сайдын багцаас 57.7 тэрбум төгрөг, Хот байгуулалт, барилга, орон сууцжуулалтын сайдын багцаас 36.6 тэрбум төгрөг, Боловсролын сайдын багцаас 33.7 тэрбум төгрөг, Зам, тээврийн сайдын багцаас 33.4 тэрбум төгрөг, Соёл, спорт, аялал жуулчлалын сайдын багцаас 19.7 тэрбум төгрөг, Монгол Улсын тэргүүн Шадар сайд бөгөөд Эдийн засаг, хөгжлийн сайдын багцаас 17.4 тэрбум төгрөг, Цахим хөгжил, инновац, харилцаа холбооны сайдын багцаас 12.4 тэрбум төгрөг, бусад төсвийн ерөнхийлөн захирагч нарын багцаас 255.4 тэрбум төгрөг, нийт 535.9 тэрбум төгрөгийг төсвийн хэмнэлтэд тооцсон гэв. Нөгөөтэйгүүр, Монгол Улсын олон улсад хүлээсэн үүрэг болон эрчим хүчний найдвартай байдлыг хангах, гамшгийн эрсдэлээс урьдчилан сэргийлэхэд зайлшгүй шаардлагатай гурван зардлыг төсвийн тодотголд нэмж тусгасан гэв. Тухайлбал, -Монгол Улсын Засгийн газар болон Нэгдсэн Үндэстний байгууллагын конвенцын Байнгын Нарийн бичгийн дарга нарын газар хооронд 2025 оны 02 дугаар сарын 21-ний өдөр байгуулсан хэлэлцээрийн хүрээнд COP-17 дугаар Бага хурлыг 2026 оны 08 дугаар сард Монгол Улсад зохион байгуулахтай холбогдуулан хурлын бэлтгэл ажилд шаардагдах хөрөнгө оруулалт; -“Дулааны цахилгаан станц-3” ТӨХК-ийн өндөр даралтын турбин цехийн барилга байгууламжид гэнэтийн аваар осол, гал гарч томоохон эрсдэл үүссэнтэй холбогдуулан гамшиг ослын хохирол, хор уршгийг бууруулах, өвлийн их ачаалалд дулаанжуулалтын тоноглолын бэлэн байдлыг хангах зайлшгүй шаардлагын хүрээнд гарах зардал болон дулааны станцууд, эрчим хүчний компаниудын найдвартай ажиллагааг хангах, эрчим хүчний шөнийн тарифын хөнгөлөлтийн хугацааг уртасгасантай холбоотой гарах зардал; -Зуны үер ус, намрын тариалалт болон өвөлжилтийн бэлтгэл хангахтай холбогдуулан урьдчилан тооцож төлөвлөн тусгах боломжгүй, цаг үеийн шинжтэй арга хэмжээг санхүүжүүлэх нөхцөл үүсэж болзошгүйг харгалзан үзэж Засгийн газрын нөөц сангийн хөрөнгийг нэмэгдүүлснийг Сангийн сайд танилцуулгадаа онцлов. Ийнхүү 2025 оны төсөвт тодотгол хийснээр нэгдсэн төсвийн тэнцвэржүүлсэн орлогыг 3 их наяд 260 тэрбум төгрөгөөр бууруулж, 30 их наяд 209.9 тэрбум төгрөг, нэгдсэн төсвийн нийт зарлагын хэмжээг 1 их наяд 856.5 тэрбум төгрөгөөр бууруулж, 31 их наяд 575.1 тэрбум төгрөгт хүргэж, нэгдсэн төсвийн тэнцвэржүүлсэн тэнцэл 1 их наяд 365.2 тэрбум төгрөг буюу дотоодын нийт бүтээгдэхүүний 1.5 хувийн алдагдалтай болно гэж танилцуулгад дурдсан байлаа. Дараа нь Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлд өгсөн аудитын дүгнэлтийг Монгол Улсын Ерөнхий аудитор С. Магнайсүрэн танилцуулсан. Уг дүгнэлтэд Засгийн газраас өргөн мэдүүлсэн Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлд тус Байнгын хороонд хамаарах гурван төсвийн ерөнхийлөн захирагчийн төсөвт төвлөрүүлэх орлогыг нийт 2.9 тэрбум төгрөгөөр, зарлагыг 356.3 тэрбум төгрөгөөр тус тус бууруулахаар төлөвлөснийг дурдлаа. Байнгын хороо энэхүү төслийг хэлэлцэн шийдвэрлэхдээ уул уурхайн салбарын орлого гадаад зах зээлийн нөхцөл байдлаас хамаарч тодорхой бус эрсдэлтэй байгаа учир уул уурхайн бус орлогын боломжит эх үүсвэрийг бүрэн дайчлах, татварын хуримтлагдсан өр төлбөрийг барагдуулах, хураалт, үйлчилгээг сайжруулах, төрийн албан хаагчдын тоог чиг үүргийн давхардал, ажлын байрны ачаалалд бүрэн шинжилгээ хийлгүйгээр нийгэм, эдийн засгийн нөхцөл байдалтай уялдуулан бүх төсвийн ерөнхий захирагчдын орон тоог жигд есөн хувиар бууруулахаар тооцсон нь төрийн үйлчилгээний чанар, хүртээмжийг бууруулж болзошгүй. Иймд төсвийн ерөнхий захирагчид өөрийн хариуцсан салбартаа чиг үүргийн шинжилгээ, ажлын байрны болон бүтээмжийн үнэлгээг хийсний үндсэн дээр ажлын ачааллыг оновчтой хуваарилах зорилгоор харьяа байгууллагуудын орон тоонд зохицуулалт хийх боломж олгох асуудлыг судалж үзэхэд анхаарал хандуулахыг санал болгож буйг уг дүгнэлтэд дурдсан байв. Түүнчлэн төсвийн тодотголын хамт Улсын Их Хуралд өргөн барьсан тогтоолын төсөлд “2025, 2026 оны төсвийн жилд өндөр насны тэтгэвэр тогтоолгох болон хүндэтгэн үзэх бусад шалтгаанаар чөлөөлөгдсөн орон тоонд нөхөн томилгоо хийхгүй байх, шинээр ажлын чиг үүрэг, албан тушаалын орон тоо бий болгохгүй байх, ажлын байрны ачааллыг нягтруулах зэргээр цалин хөлсний зардлыг хэмнэх” гэж заажээ. Энэ нь чиг үүргийн судалгааг хийсний үндсэн дээр ажлын ачааллыг нягтруулж орон тоогоо зорилтот түвшин хүртэл нэгэнт бууруулсан байгууллагад сул орон тоонд нөхөн томилгоо хийхгүй байх нь тухайн байгууллагын хэвийн үйл ажиллагааг алдагдуулах, үндсэн чиг үүргээ хэрэгжүүлэх боломжгүй нөхцөл байдал үүсгэх эрсдэл байгааг анхаарч үзэх, төсвийн ерөнхий захирагчдын сул орон тооноос бусад цомхотголд орж буй албан хаагчдад Төрийн албаны тухай хуулийн 62.1.4-т заасны дагуу ажлаас чөлөөлөгдсөний нэг удаагийн тэтгэмжийн зардал шаардагдахаар байгааг энэ хуулийн төслийн хэлэлцүүлгийн явцад гарц шийдлийг олоход анхаарал хандуулахыг санал болгож буйг дүгнэлтэд дурдсан байлаа."
  },
  {
    "id": "75251-2",
    "url": "https://www.parliament.mn/nn/75251/",
    "title": "ТБХ: Монгол Улсын 2025 оны төсвийн тодотголын төслүүдийн хоёр дахь хэлэлцүүлгийг хийлээ",
    "date": "2025-07-02",
    "category": "Байнгын хороо",
    "part": 2,
    "totalParts": 2,
    "content": "Мөн дээрх саналуудаас гадна төсөвт тодотгол хийх нөхцөл үүссэн тохиолдолд төрийн аудитын байгууллагаас аудитын үйл ажиллагааны үе шатны стандартын дагуу хянаж, дүгнэлт гаргахад цаг хугацааны хувьд хязгаарлагдмал байх тохиолдол байнга гарч байгааг анхааралдаа авч, дүгнэлт гарган Улсын Их Хуралд хүргүүлэх зохистой хугацааг Төсвийн тухай хуульд тусгаж өгөх шаардлагатай байгааг Монгол Улсын Ерөнхий аудитор онцолж байлаа. Хуулийн төслийн танилцуулга, аудитын дүгнэлттэй холбогдуулан Улсын Их Хурлын гишүүн Д. Батбаяр Төрийн сангийн үйл ажиллагаанд гүйцэтгэлийн аудит хийсэн эсэхийг тодруулж, хариулт авсан. Мөн Байнгын хорооны дарга Ц. Даваасүрэн бусад Байнгын хороод хуулийн төслүүдийн хоёр дахь хэлэлцүүлгийг явуулсан талаарх санал, дүгнэлтүүдээ ирүүлснийг гишүүдэд тараасныг мэдэгдлээ. Үргэлжлүүлэн Монгол Улсын 2025 оны төсвийн тодотголын төслүүдийг хэлэлцүүлэгт бэлтгэх ажлын хэсгийн танилцуулгыг Улсын Их Хурлын гишүүн Х. Ганхуяг хийсэн. Тэрбээр, Монгол Улсын Их Хурлын даргын 2025 оны 291 дүгээр захирамжаар хуулийн төслүүдийг хэлэлцүүлэгт бэлтгэх үүрэг бүхий ажлын хэсгийг Улсын Их Хурлын гишүүн Х. Ганхуяг ахлан, Улсын Их Хурлын гишүүн Ж. Алдаржавхлан, А. Ариунзаяа, Х. Баасанжаргал, Ц. Баатархүү, М. Бадамсүрэн, Р. Батболд, Ж. Батжаргал, П. Ганзориг, Б. Заяабал, Ц. Идэрбат, Ц. Мөнхбат, Б. Мөнхсоёл, Ч. Номин, Б. Түвшин, Б. Пунсалмаа, Д. Пүрэвдаваа, Р. Сэддорж, Ц. Туваан нарын бүрэлдэхүүнтэй байгуулан ажилласныг дурдав. Мөн ажлын хэсэг 2025 оны 06 дугаар сарын 29-ний өдөр хуралдаж Урсгал зардал, Хөрөнгө оруулалтын зардал болон Гадаад зээл, тусламж хариуцсан дэд ажлын хэсгүүдэд хуваагдан ажилласныг тодотгоод Ажлын хэсэг дэд ажлын хэсгүүдийнхээ санал, дүгнэлтийг хэлэлцэн 2025 оны 29, 06 дугаар сарын 30, 07 дугаар сарын 01-ний өдрүүдэд тус тус хуралдсан гэлээ. Урсгал зардлын тухайд 2025 оны төсвийн жилд хэмнэж болох мөн зарим томилгоог хойшлуулахтай холбоотой зардлыг тодорхой хувиар бууруулах боломжтой байна гэж үзсэн бөгөөд урсгал зардлыг нийт 51,775.6 сая төгрөгөөр бууруулахаар тусгасан гэв. Түүнчлэн 2025 оны тодотголын төслөөр төсөв нь буурсан хүний эрх, эрх чөлөөг хамгаалах, хүний эрх зөрчигдөхөөс урьдчилан сэргийлэх чиглэлээр үйл ажиллагаагаа тасралтгүй, хэвийн явуулахад шаардагдах зарим санхүүжилт болон олон улсын гэрээгээр хүлээсэн үүргээ биелүүлэх, Монгол Улсын хөгжлийн бодлогын баримт бичгүүдэд тусгагдсан хөтөлбөрийн хэрэгжилтийг хангах, түүнчлэн Засгийн газраас хуулийн төслийг татаж авсантай холбоотойгоор зарим зардлыг доор дурдсан хэмжээгээр буюу нийт 20,775.6 сая төгрөгөөр нэмэгдүүлэх нь зүйтэй гэж үзсэн гэлээ. Харин хөрөнгийн зардлын тухайд 2025 оны тодотголын төслөөр төсөв нь буурсан эрүүл мэндийн тусламж үйлчилгээг сайжруулж, нотолгоонд суурилсан оношилгоо, эмчилгээг нэвтрүүлэх үйл ажиллагааг тасалдалгүй явуулах, боловсролын байгууллагыг хүүхдэд ээлтэй, хөгжлийн бэрхшээл болон жендерийн ялгаварлалгүй орчин бий болгоход чиглүүлэх мөн дээр дурдсанчлан хүний эрх, эрх чөлөөг хамгаалах, хүний эрх зөрчигдөхөөс урьдчилан сэргийлэх чиглэлээр үйл ажиллагаагаа тасралтгүй, хэвийн явуулахад шаардагдах зарим санхүүжилтийг доор дурдсан хэмжээгээр буюу нийт 31,000.0 сая төгрөгөөр нэмэгдүүлэх боломжтой гэж үзсэн гэв. Түүнчлэн ажлын хэсгээс гаргасан саналууд нь Засгийн газраас өргөн мэдүүлсэн төсвийн нийт зарлага болон алдагдлын хэмжээг нэмэгдүүлэхгүй байх зарчимд нийцсэнийг онцолж байлаа. Ингээд хуулийн төслүүдийн талаарх Ажлын хэсэг, Байнгын хороод, Төсвийн байнгын хорооны гишүүдээс гаргасан зарчмын зөрүүтэй саналын томьёолол бүрээр санал хураав. Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн хоёр дахь хэлэлцүүлэг явуулсан талаарх Төсвийн байнгын хорооны санал, дүгнэлтийг Улсын Их Хурлын чуулганы нэгдсэн хуралдаанд танилцуулахаар тогтсон. Хуралдааны төгсгөлд Засгийн газраас 2025 оны 06 дугаар сарын 25-ны өдөр өргөн мэдүүлсэн Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслийн анхны хэлэлцүүлгийг явуулсан. Хуулийн төслүүдийг хэлэлцүүлэгт бэлтгэх ажлын хэсгийн санал, дүгнэлтийг Улсын Их Хурлын гишүүн Х. Ганхуяг танилцуулав. Тэрбээр танилцуулгадаа, Хууль тогтоомжийн тухай хуулийн 41 дүгээр зүйлийн 41.9-д зааснаар хууль санаачлагч Засгийн газрын бүтэц, бүрэлдэхүүнд өөрчлөлт оруулах тухай, Дунд хугацааны төсвийн хүрээний мэдэгдлийн тухай хуульд өөрчлөлт оруулах тухай хуулийн төслүүдийг тусдаа үзэл баримтлалтайгаар өргөн мэдүүлэх ёстой. Гэвч 2025 оны 06 дугаар сарын 25-ны өдөр Монгол Улсын Засгийн газраас өргөн мэдүүлсэн төсөлд Монгол Улсын нэгдсэн төсвийн 2025 оны төсвийн хүрээний мэдэгдэл 2026, 2027 оны төсвийн төсөөллийн тухай хуульд өөрчлөлт оруулах тухай хуулийн төсөл, Монгол Улсын нэгдсэн төсвийн 2026 онд төсвийн хүрээний мэдэгдэл, 2027, 2028 оны төсвийн төсөөллийн тухай хуульд өөрчлөлт оруулах тухай хуулийн төслүүдийг хамтад нь өргөн мэдүүлсэн нь дээрх хуулийн заалтад нийцээгүй байна. Мөн Төсвийн тогтвортой байдлын тухай хуулийн 7 дугаар зүйлийн 7.5-д зааснаар дунд хугацаанд төсвийн хүрээний мэдэгдэл, түүний нэмэлт, өөрчлөлтийг баталснаас хойш гурван сарын дотор тухайн жилийн төсвийн төсөл, тодотголын төслийг өргөн мэдүүлэхийг хориглосон байдаг. Иймээс 2026 оны төсвийн төслийг хуульд заасны дагуу 09 дүгээр сарын 01-ний өдрийн дотор өргөн мэдүүлэх цаглаварт нийцүүлэн Засгийн газраас Монгол Улсын нэгдсэн төсвийн 2026 оны төсвийн хүрээний мэдэгдэл, 2027, 2028 оны төсвийн төсөөллийн тухай хуульд өөрчлөлт оруулах тухай хуулийн төслийг татан авсныг онцлов. Иймээс Монгол Улсын Их Хурлаас 2025 оны 05 дугаар сарын 30-ны өдөр баталсан Монгол Улсын нэгдсэн төсвийн 2026 оны төсвийн хүрээний мэдэгдэл, 2027, 2028 онд төсвийн төсөөллийн тухай хууль дахь эдийн засгийн үндсэн үзүүлэлтүүдийн 2026, 2027 оны мэдэгдэл, төсөөллийн дагуу 2025, 2027 оны дунд хугацааны төсвийн хүрээний мэдэгдлийн үзүүлэлтүүдийг өөрчлөх нь зүйтэй гэж үзсэнийг ажлын хэсгийн ахлагч танилцуулгадаа онцолсон. Монгол Улсын Их Хурлын чуулганы хуралдааны дэгийн тухай хуулийн 39.10-д заасны дагуу Байнгын хороо хуулийн төслүүдийг зүйл бүрээр нь хэлэлцсэн бөгөөд хуулийн төсөлтэй холбогдуулан гишүүд асуулт асууж хариулт авлаа. Дараа нь Ажлын хэсгээс бэлтгэсэн хуулийн төслийн талаарх зарчмын зөрүүтэй саналын томьёоллуудаар санал хураалт явуулав хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75250-1",
    "url": "https://www.parliament.mn/nn/75250/",
    "title": "ЭЗБХ: Эрчим хүчний тухай хуульд нэмэлт, өөрчлөлт оруулах тухай хуулийн төслийн хэлэлцүүлгээс УИХ дахь АН-ын бүлэг завсарлага авлаа",
    "date": "2025-07-02",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Эдийн засгийн байнгын хороо өнөөдөр /2025.07.02/ хуралдаж, Эрчим хүчний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэх асуудлыг хэлэлцлээ. Хуулийн төслийн талаар Эрчим хүчний сайд Б. Чойжилсүрэн танилцуулав. Монгол Улсын хөгжлийн бодлогын баримт бичгүүдэд төрөөс эрчим хүчний салбарын өсөлтийг дэмжин, либералчлал хийх асуудлыг тусгасны дагуу эрчим хүчний томоохон төслүүдийг нэн даруй эхлүүлж, эрчим хүчний найдвартай эх үүсвэрийг бий болгох зайлшгүй шаардлагатай байгааг тэрбээр танилцуулгын эхэнд онцолсон. Цахилгаан эрчим хүчний хэрэглээ сүүлийн жилүүдэд дунджаар 7-8 хувиар өсөж, энэ хэрэглээний өсөлтийг хангах дотоодын эрчим хүчний эх үүсвэрийн суурилагдсан хүчин чадлыг нэмэгдүүлэх, нөөц чадлын зохистой хэмжээнд (20 хувь илүү) хүргэх буюу одоо байгаа суурилагдсан хүчин чадлыг 2 дахин нэмэгдүүлж 2030 оны түвшинд 3750 МВт хүргэх хэрэгцээ шаардлага бий болжээ. Эрчим хүчний төслүүд нь санхүүжилтийн хувьд асар өндөр өртөгтэй бөгөөд үүнийг төр дангаар санхүүжүүлэх боломжгүй тул хувийн хэвшлийн хөрөнгө оруулалтыг зайлшгүй шаарддаг байна. Гэвч, санхүүжилтийн дүнгээс хамаарч хөрөнгө оруулагч орж ирэхэд хүндрэлтэй төслүүдэд төрөөс тодорхой хэсгийг санхүүжүүлэх шаардлага үүсдэг бөгөөд энэ тохиолдолд төрийн санхүүжилттэй холбоотойгоор эрчим хүчний төслийг хэрэгжүүлэгчийг сонгон шалгаруулах зайлшгүй шаардлага бий болдог байна. Тухайлбал, төрөөс төслийн тодорхой хэсгийг нь санхүүжүүлээд, үлдэх төлбөрийг нь тухайн станцын үйл ажиллагааны орлогоос нь буцаан төлөх EPC+F нөхцөлтэй сонгон шалгаруулалт явуулах харилцааг Төрийн болон орон нутгийн өмчийн хөрөнгөөр бараа, ажил, үйлчилгээ худалдан авах тухай хууль болон Төр, хувийн хэвшлийн түншлэлийн тухай хуулиудаар зохицуулах боломжгүй аж. Төр, хувийн хэвшлийн түншлэлийн тухай хуулийн өнөөгийн зохицуулалтын хүрээнд сонгон шалгаруулах тохиолдолд EPC+F буюу барих, шилжүүлэх төслийг хэрэгжүүлэхийг хориглосон, түншлэлийн бусад хэлбэрээр шалгаруулах бол 36-48 сарын хугацаа шаардагдаж байгаа юм байна. Мөн Төрийн болон орон нутгийн өмчийн хөрөнгөөр бараа, ажил, үйлчилгээ худалдан авах тухай хуулиар “түлхүүр гардуулах” нөхцөлтэй буюу Engineering, Procurement, Construction гэрээгээр сонгон шалгаруулалт зарлах боломжгүй болсон, нөгөө талаас EPC+F төслийн санхүүжилтийн зарим хэсгийг гүйцэтгэгч нь санхүүжүүлэх нөхцөлтэй бол Төрийн болон орон нутгийн өмчийн хөрөнгөөр бараа, ажил, үйлчилгээ худалдан авах тухай хуулиар тендер сонгон шалгаруулалт зарлах боломжгүй байна хэмээн Эрчим хүчний сайд танилцуулсан. Иймээс төрийн болон орон нутгийн өмчид эзэмших эрчим хүчний томоохон төслүүдийг яаралтай хэрэгжүүлэх хууль, эрх зүйн орчныг бий болгох шаардлагын хүрээнд Эрчим хүчний тухай хуульд нэмэлт, өөрчлөлт оруулах тухай хуулийн төсөл, түүнтэй уялдуулан Төр, хувийн хэвшлийн түншлэлийн тухай хуульд нэмэлт, өөрчлөлт оруулах тухай, Өрийн удирдлагын тухай хуульд нэмэлт оруулах тухай хуулийн төслийг боловсруулжээ. Эрчим хүчний тухай хуульд нэмэлт, өөрчлөлт оруулах тухай хуулийн төсөлд Эрчим хүчний төсөл хэрэгжүүлэгчийг сонгон шалгаруулах эрх, сонгон шалгаруулалтын нөхцөл шаардлагыг тогтоох харилцааг зохицуулахаар тусгажээ. Сонгон шалгаруулалтыг эрчим хүчний асуудал эрхэлсэн төрийн захиргааны төв байгууллага хэрэгжүүлнэ. Сонгон шалгаруулалт хийх ажлын хэсэгт тавигдах шаардлагыг хуулийн төсөлд тодорхойлж, энэ нь Төрийн болон орон нутгийн өмчийн хөрөнгөөр бараа, ажил, үйлчилгээ худалдан авах тухай хуульд заасан үнэлгээний хороотой ижил нөхцөл, шаардлага хангасан гишүүдтэй байхаар тусгасан байна. Түүнчлэн, түлхүүр гардуулах нөхцөлөөр сонгон шалгаруулалт хийхтэй холбоотойгоор туслан гүйцэтгэгчийн чадавхын үнэлгээнд тооцох асуудлыг хуулийн төсөлд тодорхой заажээ. Эрчим хүчний тухай хуульд нэмэлт, өөрчлөлт оруулж төсөл сонгон шалгаруулах замаар эрчим хүчний эх үүсвэр барих этгээдийг тодорхойлж байгаа бөгөөд үүнтэй холбоотойгоор хувийн хэвшилтэй хамтран ажиллах хүрээнд Төр, хувийн хэвшлийн түншлэлийн тухай хуульд нэмэлт, өөрчлөлт оруулахаар төлөвлөсөн байна. Сонгон шалгаруулалтад тэнцсэн төсөл хэрэгжүүлэгчтэй гэрээ байгуулах харилцааг Төр, хувийн хэвшлийн түншлэлийн тухай хуулиар зохицуулах бөгөөд нэгэнт шалгаруулалт хийсэн төслийн хувьд Төр, хувийн хэвшлийн түншлэлийн хуулийн процессыг хялбаршуулах, сонгон шалгаруулж, гэрээ байгуулах хугацааг богиносгох харилцааг зохицуулахаар тусгажээ. Мөн төрийн болон орон нутгийн өмчид эзэмших эрчим хүчний төслүүдийн хувьд төслийн санхүүжилтийн хэлбэр, төрийн оролцооноос хамааран EPC менежмент хийх, санхүүжүүлэх, барих, ашиглах, шилжүүлэх, барьж шилжүүлэх, менежмент, санхүүжилт болон барих шилжүүлэх төрлүүдийг зайлшгүй нэмэх шаардлагатай байгаад сайд Б. Чойжилсүрэн дурдсан. Дээрх хуулийн төсөлтэй холбогдуулан Өрийн удирдлагын тухай хуульд нэмэлт оруулах тухай хуулийн төслийг боловсруулжээ. Тодруулбал, эрчим хүчний үнэ тарифыг төрөөс хянаж ирсэнтэй холбоотойгоор төрийн өмчит аж ахуй нэгжүүд алдагдалтай ажиллаж ирсэн бөгөөд Засгийн газрын баталгааны шаардлагыг хангаж чадахгүй нөхцөл байдалд орсон байна. Эрчим хүчний барилга байгууламжийн төсөл нь түлхүүр гардуулах буюу Engineering, procurement, construction хэлбэрээр хэрэгждэг бөгөөд төслийн нарийвчилсан зураг төсөл нь төслийн явцад хийгддэг. Хэрэв Өрийн удирдлагын тухай хуулийн одоогийн зохицуулалтын дагуу нарийвчилсан зураг төслийг урьдчилан хийх тохиолдолд технологи болон үйлдвэрлэгчийг урьдчилан сонгож өрсөлдөөнийг хязгаарлах, маш өндөр зардал гаргаж зураг төслийг урьдчилж хийх зэрэг үр дагавар гарахаар байгааг сайд тодотгоод, хуулийн өөрчлөлтөөр эрчим хүчний төслийн хувьд гаргах Засгийн газрын өрийн баталгааны хувьд тавигдах шаардлагыг өөрчилж, нарийвчилсан зураг төсөв шаардахгүй байх, сүүлийн 3 жил ашигтай ажилласан байх шаардлагыг бууруулж, төсөл нь санхүүжилтээ эргэн нөхөх санхүүгийн тооцоотой байхаар хуульд нэмэлт оруулах саналыг боловсруулжээ. Эрчим хүчний тухай хуульд нэмэлт, өөрчлөлт оруулах тухай хуулийн төсөл батлагдсанаар төр, хувийн хэвшил, хөрөнгө оруулагчдын идэвхтэй түншлэлд тулгуурлан эрчим хүчний эх үүсвэр шинээр барьж байгуулан эрчим хүчний үйлдвэрлэл, найдвартай байдлыг дээшлүүлэх төрийн бодлогыг хэрэгжүүлэх нөхцөл бүрдэх ба сонгон шалгаруулалтад оролцогчид нь эрчим хүч нийлүүлэх үнэ, хэмжээ, станцыг төрд хүлээлгэн өгөх хугацаагаар харилцан өрсөлдөж, хамгийн сайн үнэлгээтэй төсөл хэрэгжүүлэгчийг сонгон шалгаруулах аж. Хэлэлцэж буй асуудалтай холбогдуулан УИХ-ын гишүүд асуулт асууж, байр сууриа илэрхийлсэн. УИХ-ын гишүүн П. Сайнзориг, эрчим хүчний эх үүсвэрүүдийн насжилт, найдвартай ажиллагааны нөхцөл байдлыг тодруулсан. Мөн Таван толгойн цахилгаан станцыг барьж чадахгүй байгаагаас шалтгаалж жилд хэдий хэрийн алдагдал хүлээж буйг лавласан. Гуравдугаар цахилгаан станцад гарсан ослын нөлөө нийслэлийн хэрэглэгчдэд хэрхэн нөлөөлөх, өвлөөс өмнө Засгийн газраас ямар арга хэмжээ авахаар ажиллаж буйг асуусан. Эрчим хүчний сайд Б. Чойжилсүрэн, Монгол Улсын хэмжээнд өнөөдөр эрчим хүчний таван систем хоорондоо холбоогүйгээр үйл ажиллагаа явуулж байна."
  },
  {
    "id": "75250-2",
    "url": "https://www.parliament.mn/nn/75250/",
    "title": "ЭЗБХ: Эрчим хүчний тухай хуульд нэмэлт, өөрчлөлт оруулах тухай хуулийн төслийн хэлэлцүүлгээс УИХ дахь АН-ын бүлэг завсарлага авлаа",
    "date": "2025-07-02",
    "category": "Байнгын хороо",
    "part": 2,
    "totalParts": 2,
    "content": "Баруун бүсийн, Алтай-Улиастайн, төвийн бүсийн, зүүн бүсийн, өмнөд бүсийн эрчим хүчний систем байна. Төвийн бүсийн эрчим хүчний системийг 330 кВт-ын цахилгаан дамжуулах агаарын шугамаар холбосон. Төвийн бүсийн эрчим хүчний систем дээр 1264 мВт-ын дулааны зургаан цахилгаан станц үйл ажиллагаа явуулж байгаа. Өвлийн оргил ачааллын үед ямар ч нөөцгүйгээр бүх тоноглолоо ажиллуулахад дотоод хэрэгцээгээ хасаад 1101 мВт-ыг төвийн эрчим хүчний системд нийлүүлж байгаа. Тоног төхөөрөмжийн тухайд хэлэхэд, 226 мВт-ын хүчин чадалтай труба генераторуудын ашиглалтын хугацаа дуусчихсан. Бөөрөлжүүтийн цахилгаан станцын 150 мВт-ын хүчин чадалтай эхний блокыг өнгөрсөн оны 12 дугаар сард эрчим хүчний системд холбосон. Энэ жилдээ багтаад 150 мВт-ын хоёр дахь блокыг холбох төлөвлөгөөтэй ажиллаж байна. Түүнээс гадна Завхан аймгийн Тосонцэнгэл суманд 30 мВт цахилгаан станцын 21 мВт-ын хүчин чадалтай эхний хоёр блокыг холбох ажил хийж байна. Үүнээс гадна ОХУ-аас бид өвлийн оргил ачааллын цагийн үеэр 345 мВт цахилгаан эрчим хүч импортолж байгаа. Түүнчлэн 160 орчим мВт хүчин чадалтай батарей хуримтлуурын станцууд бий. 245 мВт-ын хүчин чадалтай сэргээгдэх эрчим хүчний эх үүсвэрүүд төвийн бүсийн эрчим хүчний системд холбогдсон. Таван толгойн цахилгаан станцаас эрчим хүч авах төлөвлөгөөтэй “Оюутолгой” компани одоогоор Гашуунсухайт, Ганцмод боомтоор цахилгаан эрчим хүч импортолж байгаа. Жилдээ 140 орчим сая ам. долларын цахилгаан эрчим хүчийг Хятадын талаас худалдаж авч байгаа гэсэн хариулт өгсөн. Мөн тэрбээр, “ТЭЦ-3”-д Засгийн газраас онцгой дэглэм тогтоож, бүрэн эрхт төлөөлөгч томилсон. Ослын шалтгаан нь тодорхой болж эхэлж байгаа. Энэ станцад гарсан ослоос шалтгаалаад Улаанбаатар хотод дулаан, цахилгаантай холбоотой хүндрэл гарна. Дулаантай холбоотой асуудлыг “ТЭЦ-4”, Амгалан дулааны станц руу шилжүүлэх байдлаар шийдвэрлэнэ. Цахилгаан эрчим хүчний тухайд Бөөрөлжүүтийн цахилгаан станцын хоёр дугаар блокоос авах, шаардлагатай тохиолдолд Өвөр Монголын эрчим хүчний системээс 80 мВт хүртэл цахилгаан эрчим хүчийг өвлийн оргил саруудад дутагдалд орсон тохиолдолд импортлохоор холбогдох гэрээг хийсэн. 2025-2026 оны өвлийн оргил ачааллыг цахилгаан, дулааны хязгаарлалт хийхгүйгээр давах төлөвлөгөө боловсруулаад ажиллаж байгаа гэсэн хариултыг өгсөн юм. УИХ-ын гишүүн М. Энхцэцэг, Эрчим хүчний тухай хуульд өөрчлөлт оруулах заалтууд олон эрсдэл дагуулах талаар салбарын мэргэжилтнүүд ярьж байна. Хуульд өөрчлөлт оруулаад хүчин чадал өндөртэй, өндөр тарифтай эх үүсвэрийг өндөр өртгөөр бариад төрд худалдах нь. Энэ нь өрсөлдөөнт зах зээлийг бий болгоход саад тотгор учрах юм биш үү гэсэн эргэлзээ нийгэмд байна. Тийм учраас дээрх эрсдэл, эргэлзээг хаах заалтуудыг хуулийн төсөлд тусгах саналтай байна гэлээ. Хэлэлцүүлгийн үеэр УИХ-ын гишүүн Б. Жаргалан, Хуулийн төслийг харахад эрчим хүчний салбарын суурь харилцаануудыг өөрчлөхөөр тусгасан байна хэмээгээд, хуулийн төслийг УИХ дахь АН-ын бүлэг хэлэлцэн байр сууриа нэгтгэх шаардлагатай байгаа учир тав хоногийн завсарлага авч буйгаа мэдэгдсэнээр Байнгын хорооны хуралдаан өндөрлөлөө хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75249-1",
    "url": "https://www.parliament.mn/nn/75249/",
    "title": "ТБХ: Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн хууль, тогтоолын төслүүдийн анхны хэлэлцүүлгийг хийлээ",
    "date": "2025-07-02",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төсвийн байнгын хорооны /2025.07.02/ өнөөдрийн хуралдаан 12 цаг 56 минутад гишүүдийн 52.0 хувийн ирцтэй эхэлж, дөрвөн асуудал хэлэлцэхээр тогтсон. Хуралдааны эхэнд Байнгын хорооны дарга Ц. Даваасүрэнгийн танилцуулсан хэлэлцэх асуудлын дараалалтай холбогдуулан асуулт асууж, санал хэлэх гишүүн байсангүй. Хуралдаан Нийтийн ашиг сонирхлыг хөндсөн асуудлаар гаргасан иргэдийн өргөдлийн талаарх ажлын хэсгийн санал, дүгнэлтийн хэлэлцүүлгээр үргэлжилсэн. Энэ талаар Улсын Их Хурлын гишүүн, ажлын хэсгийн ахлагч Х. Ганхуяг танилцуулав. Тэрбээр, 2025 оны 03 дугаар сарын 18-ны өдөр иргэн Р. Шинэгэрэл Монгол Улсын Их Хурлын тухай хуулийн 39 дүгээр зүйлийн 39.1-д заасны дагуу “Хувь хүний орлогын албан татварын тухай хуулийн 6.3-т заасан орлогод ногддог албан татварын хэмжээг 1.0 хувь болгож бууруулах” асуудлаар хуулийн төсөл санаачлах өргөдлийг үүсгэн, уг өргөдлийг 100,187 иргэн гарын үсэг зурж, дэмжсэн асуудлыг Төсвийн байнгын хороо 2025 оны 04 дүгээр сарын 10-ны өдрийн хуралдаанаараа хэлэлцэж, Монгол Улсын Их Хурлын даргын 2024 оны 292 дугаар захирамжаар байгуулагдсан ажлын хэсэгт өргөдлийг шилжүүлсэн. Ажлын хэсэг иргэний гаргасан өргөдлийн асуудлаар онол, практикийн түвшинд нарийвчилан судалж, хувь хүний албан татвартай холбогдох хууль тогтоомж, харьцуулсан судалгаа, лавлагаа, мэдээлэл болон олон улсын байгууллагуудаас ирүүлсэн зөвлөмжтэй танилцсан гэлээ. Мөн хувь хүний орлогын албан татвар нь эдийн засгийг тогтворжуулах, өсөлтийг дэмжих, өрийн тогтвортой байдлыг хангах, эрүүл мэнд, боловсролын салбар дахь төрийн үйлчилгээ, дэд бүтцэд хөрөнгө оруулалт хийх зэрэгт чухал үүрэгтэйгээс гадна орлогын тэгш хуваарилалтад нөлөөлж байдгийг дурдаад 2022 оны Улсын Их Хурлын намрын чуулганаар батлагдсан Хувь хүний орлогын албан татварын тухай хуульд нэмэлт, өөрчлөлт оруулах тухай хуулиар цалин, хөдөлмөрийн хөлс, тэдгээртэй адилтгах хөдөлмөр эрхлэлтийн орлого болон шууд бус орлогын жилийн татвар ногдуулах орлогын дүнд тодорхой хувь хэмжээгээр албан татвар ногдуулах өөрчлөлтийг тусгасан гэв. Судалгаагаар хувь хүний орлогын албан татвар нь нь 2024 оны байдлаар нийт татварын орлогын 9.6 хувийг бүрдүүлсэн үзүүлэлттэй байна. Уг татварын орлогын 78-80 хувийг цалин, хөдөлмөрийн хөлс, шагнал, урамшуулал болон тэдгээртэй адилтгах хөдөлмөр эрхлэлтийн орлого, бүрдүүлж байна. Олон улсын байгууллага (ОУВС, Дэлхийн банк, OECD)-аас хөгжиж буй орнуудад хүмүүн капитал, чадварыг нэмэгдүүлэх, бага, дунд орлоготой иргэдэд чиглэсэн бодлого хэрэгжүүлэх, татварын системийг илүү прогрессив болгохыг зөвлөсөн байдгаас гадна ерөнхий, бүх нийтэд хамаарах татварын бууралт хийх нь үр ашиггүй, эдийн засагт үзүүлэх сөрөг нөлөө ихтэй, мөн хувь хүний орлогын албан татварыг бүх түвшинд ижил болгож, шатлалгүй хувь хэмжээтэй байх нь өндөр орлоготой хүмүүст илүү ашигтай байдаг талаар ч дурдсан байгааг ажлын хэсгийн ахлагч танилцуулгадаа тодотголоо. Иргэний гаргасан өргөдлийн дагуу албан татварын хувь хэмжээг 1 хувь болгох тооцооллыг хийж үзэхэд сум, дүүрэг, орон нутгийн зэрэглэлтэй хот, тосгоны төсвийн татварын орлого 2.6 их наяд төгрөгөөр буурч, улсын төсөвт нөлөө үзүүлэхээр байна. Иймд дээр дурдсан хууль тогтоомж, олон улсын байгууллагын зөвлөмж, судалгаанд үндэслэн нийтийн өргөдөлд дурдсан асуудлыг Монгол Улсын Засгийн газраас 2025 оны 06 дугаар 09-ний өдөр Улсын Их Хуралд өргөн мэдүүлэхээр тогтсон татварын багц хуулийн төсөлд багтсан Хувь хүний орлогын албан татварын тухай хуулийн төсөлтэй хамтатган хэлэлцүүлэх Монгол Үндсэн хуулийн цэцийн 2025 оны 05 дугаар дүгнэлтийн Үндэслэл хэсгийн 2.3-т заасан “Хүчин төгөлдөр үйлчилж буй хууль тогтоомжийн хүрээнд албан татвар төлөгчийн орлогод ногдуулах жилийн албан татварт орлогоос хамаарсан татварын хөнгөлөлт үзүүлэхээр зохицуулсан байх боловч уг татварын хөнгөлөлт нь хүний наад захын хэрэгцээг хангахад шаардагдах орлогыг бүрдүүлэхэд хангалттай дэмжлэг болохуйц биш байх тул Үндсэн хуулийн Оршил хэсэгт дурдсан хүмүүнлэг нийгмийн зарчимд нийцүүлэн хууль тогтоомжийг цаашид боловсронгуй болгох шаардлагатайг дурдах нь зүйтэй.” гэснийг удиртгал болгон нийтийн өргөдөлд дурдсан асуудлыг Монгол Улсын Засгийн газраас 2025 оны 06 дугаар 09-ний өдөр Улсын Их Хуралд өргөн мэдүүлэхээр тогтсон татварын багц хуулийн төсөлд багтсан Хувь хүний орлогын албан татварын тухай хуулийн төсөлтэй хамтатган хэлэлцүүлэх нь зүйтэй гэсэн саналыг гаргаж байгаагаа Улсын Их Хурлын гишүүн Х. Ганхуяг онцолсон. Ажлын хэсгийн танилцуулгатай холбогдуулан асуулт асууж, үг хэлэх гишүүн байсангүй. Үргэлжлүүлэн Засгийн газраас 2025 оны 06 дугаар сарын 25-ны өдөр өргөн мэдүүлсэн Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн хууль, тогтоолын төслүүдийн анхны хэлэлцүүлгийг хийлээ. Хууль тогтоолын төслүүдийг хэлэлцүүлэгт бэлтгэх ажлын хэсгийн танилцуулгыг Улсын Их Хурлын гишүүн, ажлын хэсгийн ахлагч Ц. Туваан танилцуулсан. Тэрбээр танилцуулгадаа, Монгол Улсын Их Хурлын даргын 2025 оны 06 дугаар сарын 27-ны өдрийн 292 дугаар захирамжаар Монгол Улсын 2025 оны төсвийн тухай хуульд өөрчлөлт оруулах тухай хуулийн төсөтэй хамт өргөн мэдүүлсэн хууль, тогтоолын төслүүдийг Байнгын хороо болон чуулганы нэгдсэн хуралдаанаар хэлэлцүүлэх бэлтгэл хангах үүрэг бүхий ажлын хэсгийг Улсын Их Хурлын гишүүн Ц. Туваанаар ахлуулж, Улсын Их Хурлын гишүүн Б. Баярбаатар, Ш. Бямбасүрэн, Д. Ганбат, Б. Заяабал, Ч. Лодойсамбуу, М. Нарантуяа-Нара, Д. Пүрэвдаваа, П. Сайнзориг, Дав. Цогтбаатар, Б. Уянга, Г. Уянгахишиг, Д.Үүрийнтуяа нарын бүрэлдэхүүнтэйгээр байгуулсныг дурдлаа."
  },
  {
    "id": "75249-2",
    "url": "https://www.parliament.mn/nn/75249/",
    "title": "ТБХ: Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн хууль, тогтоолын төслүүдийн анхны хэлэлцүүлгийг хийлээ",
    "date": "2025-07-02",
    "category": "Байнгын хороо",
    "part": 2,
    "totalParts": 2,
    "content": "Ажлын хэсэг гурван удаа хуралдсан бөгөөд ажлын хэсгийн гишүүдээс “Монгол Улсын 2025 оны төсвийн тухай хуульд өөрчлөлт оруулах тухай хууль батлагдсантай холбогдуулан авах зарим арга хэмжээний тухай” Монгол Улсын Их Хурлын тогтоолийн төсөлтэй холбоотойгоор Төрийн албаны тухай хуульд нэмэлт, өөрчлөлт оруулах тухай хуулийн төслийг буцаан татсантай холбогдуулж, мөн Монгол Улсын 2025 оны улсын төсвийг баталсантай холбогдуулан “Засгийн газарт чиглэл өгөх тухай” Улсын Их Хурлын 52 дугаар тогтоол, “Монгол Улсын 2025 оны төсвийн тухай хууль баталсантай холбогдуулан авах арга хэмжээний тухай” Улсын Их Хурлын 54 дүгээр тогтоол бүрэн хэрэгжиж дуусаагүй, түүнчлэн Улсын Их Хурлын Улсын Их Хурлын даргын 2025 оны 192 дугаар захирамжаар байгуулсан ажлын хэсгээс боловсруулж байгаа “Засгийн газарт чиглэл өгөх тухай” Улсын Их Хурлын тогтоолын төсөлд дээрх тогтоолын төслийн зохицуулалтууд тусгагдсан учраас төслийг хэлэлцүүлэх шаардлагагүй гэж үзэж, уг тогтоолын төслийг буцаах зарчмын зөрүүтэй санал, мөн ““Алт-3” аяныг хэрэгжүүлэх зарим арга хэмжээний тухай” Монгол Улсын Их Хурлын тогтоолын төсөлд тусгагдсан зохицуулалтуудыг холбогдох хууль тогтоомжтой нийцүүлэн гадаад валютын нөөцийг богино хугацаанд нэмэгдүүлж, үр өгөөжөө өгөх, Үндэсний баялгийн сангийн хуримтлалыг нэмэгдүүлэх боломжтой алтны үндсэн ордуудыг эдийн засгийн эргэлтэд оруулах зорилгоор Монгол Улсын Их Хурлын 2020 оны 05 дугаар сарын 07-ны өдрийн “Зарим газар нутгийг улсын тусгай хамгаалалтад авах, хилийн заагт өөрчлөлт оруулах тухай” 46, “Зарим газар нутгийг улсын тусгай хамгаалалтад авах тухай” 47 дугаар тогтоолд өөрчлөлт оруулах тухай тогтоолын төслийг боловсруулж, Улсын Их Хуралд өргөн мэдүүлэхээр, гадаад валютын нөөцийг богино хугацаанд нэмэгдүүлж, үр өгөөжөө өгөх, Үндэсний баялгийн сангийн хуримтлалыг нэмэгдүүлэх боломжтой алтны үндсэн ордуудыг эдийн засгийн эргэлтэд оруулах нөхцөлийг хангах үүднээс хөрөнгө оруулагч, тусгай зөвшөөрөл эзэмшигчид учирч буй хүндрэл, үүний дотор газар ашиглахтай холбоотой асуудлыг судлан, эрх зүйн орчныг сайжруулж, хуулийн төслийг боловсруулж, Улсын Их Хуралд өргөн мэдүүлэх зохицуулалтыг тогтоолын төсөлд нэмж тусгах зарчмын зөрүүтэй саналуудыг боловсруулсан гэж байлаа. Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.10-т заасны дагуу Байнгын хороо хуулийн төслийг зүйл бүрээр хэлэлцсэн бөгөөд хэлэлцэж буй асуудалтай холбогдуулан гишүүд асуулт асууж, хариулт авсан. Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн Аж ахуйн нэгжийн орлогын албан татварын тухай хуульд нэмэлт оруулах тухай хуулийн төсөл, Төсвийн тухай хуульд нэмэлт, өөрчлөлт оруулах тухай хуулийн төсөл, “Монгол Улсын 2025 оны төсвийн тухай хуульд өөрчлөлт оруулах тухай хууль батлагдсантай холбогдуулан авах зарим арга хэмжээний тухай” Монгол Улсын Их Хурлын тогтоолын төсөл, ““Алт-3” аяныг хэрэгжүүлэх зарим арга хэмжээний тухай” Монгол Улсын Их Хурлын тогтоолын төслийн талаар Ажлын хэсэг болон Улсын Их Хурлын гишүүдээс гаргасан зарчмын зөрүүтэй саналын томьёолол бүрээр санал хураалт явуулсан. Тухайлбал, “Монгол Улсын 2025 оны төсвийн тухай хуульд өөрчлөлт оруулах тухай хууль батлагдсантай холбогдуулан авах зарим арга хэмжээний тухай” Улсын Их Хурлын тогтоолын төслийг хууль санаачлагчид нь буцаах Ажлын хэсгийн саналыг хуралдаанд оролцсон гишүүдийн 70.6 хувь нь дэмжсэн. Хууль тогтоолын төслүүдийн анхны хэлэлцүүлэг явуулсан талаарх Төсвийн байнгын хорооны санал, дүгнэлтийг Улсын Их Хурлын чуулганы нэгдсэн хуралдаанд танилцуулахаар тогтлоо. Байнгын хорооны хуралдаан Монгол Улсын 2025 оны төсвийн тодотголын төслүүдийн хоёр дахь хэлэлцүүлгээр үргэлжилж байна хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75244-1",
    "url": "https://www.parliament.mn/nn/75244/",
    "title": "НББХ: Монгол Улсын 2024 оны төсвийн гүйцэтгэл, 2025 оны төсвийн тодотголыг хэлэлцэж, НДҮЗ-д нэр дэвшигчийн дэмжин, тэтгэврийн зээлийн зохицуулалтын талаарх мэдээллийг сонслоо",
    "date": "2025-07-01",
    "category": "Байнгын хороо",
    "part": 1,
    "totalParts": 7,
    "content": "Улсын Их Хурлын Нийгмийн бодлогын байнгын хорооны өнөөдөр (2025.07.01)-ийн хуралдаан Улсын Их Хурлын даргын 2024 оны 98 дугаар захирамжаар байгуулагдсан ажлын хэсгийн санал, дүгнэлтийн тухай болон Улсын Их Хурлын гишүүн Д.Үүрийнтуяа нарын зургаан гишүүний санаачлан, өргөн мэдүүлсэн Олон хүүхэд төрүүлж өсгөсөн эхийг урамшуулах тухай хуульд өөрчлөлт оруулах тухай хуулийн төслийг хэлэлцэх, эсэх хэлэлцүүлэг, нийтийн ашиг сонирхлыг хөндсөн асуудлаар буюу нийгмийн даатгалын шимтгэлийн хувь, хэмжээг бууруулах тухай асуудлаар гаргасан иргэн Б. Батбилигийн өргөдлийг хэлэлцсэнээр эхэлсэн юм. Улсын Их Хурлын гишүүн Д. Ганмаа ахлагчтай ажлын хэсгийн санал дүгнэлтийг хэлэлцэв Эрүүл мэндийн тусламж, үйлчилгээний чанар, хүртээмжийг сайжруулах, хариуцлагын тогтолцоог боловсронгуй болгох асуудлыг судлан санал дүгнэлт гаргах шаардлагатай бол холбогдох хуулийн төсөл боловсруулах үүрэг бүхий ажлын хэсгийн санал дүгнэлтийг тус ажлын хэсгийн ахлагч, Улсын Их Хурлын гишүүн Д. Ганмаа танилцууллаа. Ажлын хэсэгт мэргэжил арга зүйн туслалцаа үзүүлэх, мэдээлэл судалгаа, дүн шинжилгээ хийлгэх чиглэлээр Улсын Их Хурлын даргын зөвлөхүүд, Эрүүл мэндийн яам (ЭМЯ) болон харьяа байгууллагууд, Эрүүл мэндийн даатгалын үндэсний зөвлөл (ЭМДҮЗ), Эрүүл мэндийн даатгалын ерөнхий газар (ЭМДЕГ), Сангийн яам, аймаг, нийслэлийн Эрүүл мэндийн газар, хөгжлийн төвүүд, анхан шатны болон лавлагаа шатны эмнэлгүүд, Үндэсний статистикийн хороо, төрийн бус болон олон улсын байгууллагууд, Анагаахын шинжлэх ухааны үндэсний их сургууль (АШУҮИС), мөн бие даасна судалгааны байгууллагууд оролцож ажилласныг тэрбээр танилцуулаад, ажлын хэсэг эрүүл мэндийн тогтолцоо, тусламж үйлчилгээг хүргэх удирдлага, зохион байгуулалт, хүн амд үзүүлэх тусламж үйлчилгээний зохицуулалт, нэгдмэл, тасралтгүй байдал, төрийн өмчийн эмнэлгийн хагас бие даасан байдал, засаглал, тусламж үйлчилгээний санхүүжилт, чанар, үр дүнг үнэлэх үнэлгээний тогтолцоо, эрүүл мэндийн цахим мэдээллийн нэгдсэн сан, түүнийг бүрдүүлэх, их өгөгдөлтийн ашиглахтай холбоотой асуудлыг судалж, тусламж үйлчилгээг сайжруулж, хүн амд хэрэгцээтэй тусламж үйлчилгээг хаана оршин амьдарч буй болон ямар ажил, бизнес эрхэлж байгаагаас үл хамааран тэгш, хүртээмжтэй хүргэх, мөн энэ салбарын хүний нөөцийн хангамж, ажлын ачаалал, бүтээмж, гүйцэтгэлийн үр дүнтэй холбоотойгоор үүссэн цалин, хөлс, нийгмийн баталгааны асуудлыг тандан судалжээ. Мөн олон улсад ашиглагдаж байгаа эрүүл мэндийн голлох платформууд, засаглал, удирдлагын болон санхүүжилтийн загварууд, чанарын үнэлгээний механизмууд, нөөцийг зохистой удирдах аргачлалуудыг харьцуулан үзсэн байна. Мэдээлэл судалгааны ажлын үр дүнд тус салбарын хууль тогтоомж, дүрэм журам, эмнэлгийн үйл ажиллагааны бодит нөхцөл байдалд нийцэхгүй, хэрэгжүүлэх боломжгүй, зохицуулалт нь тодорхой бус, хоорондоо зөрчилтэй, мөн мэргэжлийн хариуцлагын тогтолцоо сул, үүнийг дүгнэх арга, аргачлал байхгүй, оношилгоо, шинжилгээний заавар хоцрогдсон, 720 гаруй стандарт батлагдсан боловч хэрэглэх боломжтой нь цөөн, төлөөлөн удирдах зөвлөл (ТУЗ)-ийн шийдвэр нь удаашралтай, дотоод зохион байгуулалт нь ил тод биш, удирдлага нь шат дамжлага ихтэй, хурдан шуурхай бус, эмнэлгийн бие даасан байдал, шийдвэр гарах эрх мэдэл хязгаарлагдмал, гүйцэтгэлд суурилсан цалин урамшуулал, татаасын систем салбарынхаа онцлогт тохирохгүй зэрэг олон тулгамдсан асуудал бугшсан байгааг тодорхойлсон байна. Эдгээр тулгамдсан асуудлуудад тусламж үйлчилгээний хуваагдмал байдал, шаардлагагүй тусламж үйлчилгээг одоо хэт их үзүүлэх байдал, урьдчилан сэргийлэх арга хэмжээний дутмаг байдал, эрх зүйн зохицуулалтын салангид байдал, цахим системийн систем үр ашиггүй байдал, захиргааны нэмэлт зардал, ажиллах хүчний төлөвлөлт хангалтгүй, авлига ба луйвар, гүйцэтгэлийн үнэлгээ, хэмжилт хангалтгүй, тусламж үйлчилгээний хүртээмжийн тэгш бус байдал гэсэн суурь шалтгаанууд нөлөөлж буйг ажлын хэсэг дүгнэсэн байна. Иймд ажлын хэсэг эдгээр суурь шалтгааныг арилгах, эрх зүйн орчныг боловсронгуй болгох үүднээс Эмнэлгийн тусламж, үйлчилгээний тухай хуулийг шинэчлэн найруулах шаардлагатай гэсэн дүгнэлтэд хүрсэн байна. Ажлын хэсгийн санал дүгнэлттэй холбгдуулан Улсын Их Хурлын гишүүн О. Саранчулуун, А. Ариунзаяа, Б. Бейсен нар нийгмийн эрүүл мэндийн асуудлаар ямар шинэ шийдлүүд гаргаж байгаа болон үүний дотор хөгжлийн бэрхшээлтэй иргэдэд зориулсан тусламж, үйлчилгээ хэчнээн хувийг эзэлж байгаа, салбарын эрх зүйн орчныг шинэчлэх эрэмбийг тогтоож, дэс дараатайгаар хурдан шуурхай шийдвэрлэх боломж бий эсэх, Эрүүл мэндийн даатгалын сангийн менежментийг хэрхэн сайжруулах зэргийг асууж, эрүү мэндийн тусламж, үйлчилгээний хүртээмж муу, эм, эмнэлгийн хэрэгслийн хангамж тааруу, эмч нарын цалин хангамж, ажлын ачаалал жигд бус, сахилга хариуцлага сул, ЭМДҮЗ-ийн гаргаж байгаа бодлого, шийдвэр алдаатай, эрүүл мэндийн байгууллагын удирдлага, бүтэц буруу байгааг засаж залруулахгүйгээр цааш явах боломжгүй гэдгийг хэлсэн юм. Байнгын хорооны дарга Л. Энхнасан эмнэлгүүд ТУЗ-өө байгуулсан байх ёстой боловч зарим нь байгуулахгүй байгаагийн шалтгаан, гүйцэтгэлийн санхүүжилтийн тогтолцооны талаар ямар дүгнэлт хийж буйг болон өрхийн эрүүл мэндийн төвийн нутаг дэвсгэрийн хуваарь, тусламж үйлчилгээний долоон төрлийн тусгай төрөлд 1452, мэргэшсэн тусламж үйлчилгээний төрөлд 1304 тусгай зөвшөөрөл бүртгэлтэй байгаа боловч зохицуулалт нь хангалтгүй байгаа шалтгааны талаар асууж, ажлын хэсгээс хариулт авлаа. Мөн Улсын Их Хурлын гишүүн С. Эрдэнэбат, О. Саранчулуун, Б. Бейсен нар үг хэлж, ажлын хэсгийн санал дүгнэлтийг хэлэлцсэнтэй холбоотойгоор хуулийн төслийг боловсруулах чиглэл өгөх, үүний хүрээнд Эрүүл мэндийн даатгалын сангийн удирдлагыг Сангийн яаманд хариуцуулах, ЭМДҮЗ эмнэлгийн байгууллагуудын санхүүгийн байдлыг шалгах эрхгүй байгааг өөрчлөх, осол гэмтлийн болон хүнд өвчний дараах амьдралын жил, дундаж наслалтыг нэмэгдүүлэх, эмчилгээний дараах үйлчилгээг сайжруулах, хөгжлийн бэрхшээлтэй иргэдийн тусламж, үйлчилгээг хөгжүүлэх талаар сэтгэлтэй, санаачилгатай ажиллах шаардлагтайг онцлон дурдлаа. Мөн мэргэжлийн яамдын удирдлага, зохион байгуулалтын улс төр, намын харьяаллаас ангид байлгах, салбарыг бүхэлд нь хэрсэн өр, авлагын сүлжээг шийдвэрлэх, эмч, эмнэлгийн ажилтны цалин, хөлсийг нэмэгдүүлэх, эмнэлгүүдийн бүтэц, менежментийг сайжруулах ажлыг хугацаа алдалгүй шийдвэрлэх шаардлагатайг чухалчилсан юм. Олон хүүхэд төрүүлж өсгөсөн эхийг урамшуулах тухай хуульд өөрчлөлт оруулах тухай хуулийн төслийг хэлэлцэхийг дэмжлээ Улсын Их Хурлын гишүүн Д.Үүрийнтуяа нарын зургаан гишүүний санаачлан, өргөн мэдүүлсэн Олон хүүхэд төрүүлж өсгөсөн эхийг урамшуулах тухай хуульд өөрчлөлт оруулах тухай хуулийн төслийг хэлэлцэх, эсэх асуудлыг хэлэлцэв. Хууль санаачлагчийн илтгэлийг Улсын Их Хурлын гишүүн Д.Үүрийнтуяа танилцууллаа."
  },
  {
    "id": "75244-2",
    "url": "https://www.parliament.mn/nn/75244/",
    "title": "НББХ: Монгол Улсын 2024 оны төсвийн гүйцэтгэл, 2025 оны төсвийн тодотголыг хэлэлцэж, НДҮЗ-д нэр дэвшигчийн дэмжин, тэтгэврийн зээлийн зохицуулалтын талаарх мэдээллийг сонслоо",
    "date": "2025-07-01",
    "category": "Байнгын хороо",
    "part": 2,
    "totalParts": 7,
    "content": "Ард иргэдээс ирүүлсэн удаа дараагийн санал, хүсэлтийг үндэслэн хуулийн төслийг боловсруулсан тухайгаа тэрбээр дурдаад, Алдарт эхийн одон бол шагнал биш олон хүүхэд төрүүлсэн эхчүүдэд хүндэтгэл үзүүлэх нийгмийн үнэлэмжийн хэрэгсэл болж ирснийг онцолж, Олон хүүхэд төрүүлж өсгөсөн эхийг урамшуулах тухай хуульд бага хүүхэд нь нэг нас хүрсэн байх, нас барсан хүүхэд нь нэг ба түүнээс дээш настай байх гэдэг шалгуур тавьж байгаа нь хүний эрх зөрчсөн, ялгаварлан гадуурхах нөхцөлийг бүрдүүлсэн гэж үзэхээр байгаа тул эдгээр шалгуурыг хасаж, энэ өөрчлөлтийг 2026 оны нэгдүгээр сарын 01-нээс дагаж мөрдөхөөр хуулийн төсөлд тусгасныг дурдав. Хуулийн төсөл батлагдсанаар “Эхийн алдар 1” одон авах эхчүүдийн тоо 10154, “Эхийн алдар 2” одон авах эхчүүдийн тоо 27140 болж нэмэгдэх бөгөөд үүнд 7.5 тэрбум төгрөгийн нэмэлт зардал шаардлагатай гэсэн урьдчилсан тооцоог Үндэсний статистикийн хорооноос хийжээ. Хуулийн төслийг Гэр бүл, хөдөлмөр, нийгмийн хамгааллын яам яагаад дэмжээгүй талаарх Улсын Их Хурлын гишүүн А. Ариунзаяагийн асуултад тус яамны төрийн нарийн бичгийн дарга Л. Мөнхзул хариулт өгөв. Тэрбээр хуулийн үзэл баримтлал нь олон хүүхэд төрүүлж, мөн өсгөсөн эхчүүдийг урамшуулахад чиглэж байгаа тул энэхүү концепцийг шинэчлэх, мөн өнгөрсөн 2024 онд Улсын Их Хурлын гишүүн Г. Тэмүүлэн, Л. Мөнхбаатар нарын санаачлан боловсруулж батлуулсан хуулиар хүүхдийн насны хязгаарыг 0-18 гэж өөрчилсөн тул эдгээрийг нийцүүлэх шаардлагатай гэсэн байр суурины үүднээс санал өгсөн гэсэн юм. Мөн хууль санаачлагч Улсын Их Хурлын гишүүн Д.Үүрийнтуяа Хөдөлмөрийн хуульд заасан жирэмсний болон амаржсаны тэтгэмж, амралтын мөнгө олгох зохицуулалтуудтай энэ хуулийг дүйцүүлж ойлгох нь буруу гэсэн тайлбар өгч, энэ бол нэг талдаа хүний эрхийн, хүүхдийн эрхийн асуудал, нөгөө талдаа хүнийг насаар нь ялгаварлан гадуурхаж болохгүй гэсэн Үндсэн хуулийн суурь зарчим хөндөгдөж буйг тодотгов. Одонгийн урамшууллыг тусгай журмаар зохицуулах бөгөөд журмыг Монгол Улсын Ерөнхийлөгчийн зарлигаар батлахаар заасан тул тус журамд санал өгч шийдвэрлүүлэх боломж нээлттэй гэсэн хариултыг тэрбээр Улсын Их Хурлын гишүүн А. Ариунзаяагийн асуултад нэмж өглөө. Хуулийн төслийг Улсын Их Хурлын чуулганы нэгдсэн хуралдаанаар хэлэлцэх үе дэмжээгүй саналын талаар тайлбар хийх үед төсвийн тооцооллыг нарийвчлан гаргасан байхыг Улсын Их Хурлын гишүүн А. Ариунзаяа зөвлөв. Мөн хууль санаачлагчдын нэг, Улсын Их Хурлын гишүүн С. Эрдэнэбат Монгол Улсын иргэний төрсний гэрчилгээг нэг сарын дотор авдгийг болон нийслэл хотод өвлийн улиралд утааны асуудал гамшгийн хэмжээнд хүрдгээс шалтгаалан бага насны хүүхдүүд уушгины хатгалгааны хүндрэлээр эндэх тохиолдол их байгаа зэргийг харгалзан хуулийн төслийг дэмжиж буйгаа илэрхийлэв. Улсын Их Хурлын гишүүн Б. Бат-Эрдэнэ мөн дэмжиж байгаагаа илэрхийлж, хүүхэд болон нярайн талаарх эрх зүйн тодорхойлолтыг сануулан, энэ нь хүн амын өсөлтийг дэмжсэн бодлого гэдгийг тодруулан тайлбарласан юм. Тэрбээр хуулийн үйлчлэлд нутаг дэвсгэр хамаарах эсэхийг асуухад Улсын Их Хурлын гишүүн Д.Үүрийнтуяа төсвийн тооцооллыг хийхдээ Монгол Улсын нутаг дэвсгэрт төрсөн хүүхдийн статистик үзүүлэлтээр тооцсоноос бус хуулийн үйлчлэл, зохицуулалтад нутаг дэвсгэрийн хамаарал байхгүй гэлээ. Асуулт, хариулт дууссаны дараа Улсын Их Хурлын гишүүн Б. Бат-Эрдэнэ хууль зүйн нэр томьёо, насны хязгаар, тэрхүү хязгаар доторх хүүхдийн тоо, насны хязгаарыг давсан буюу насанд хүрсэн хүүхдийг одон авах шалгуурт хамааруулах эсэх зэрэг асуудлаар саналаа нэгтгэх нь зүйтэй гэлээ. Хуулийн төслийг үзэл баримтлалын хүрээнд хэлэлцэхийг Байнгын хорооны хуралдаанд оролцсон гишүүдийн олонх дэмжсэн тул Улсын Их Хурлын чуулганы нэгдсэн хуралдаанд танилцуулахаар тогтлоо. Нийгмийн даатгалын шимтгэлийг бууруулах тухай иргэний өргөдлийг хэлэлцэж, тогтоол гаргав Нийгмийн даатгалын шимтгэлийн хувь, хэмжээг бууруулах тухай асуудлаар Нийтийн өргөдөл, гомдлын системд 2025 оны гуравдугаар сарын 12-ны өдөр гаргасан Монгол Улсын иргэн Б. Батбилигийн өргөдлийг 100 мянгаас дээш тооны иргэд дэмжиж, Улсын Их Хурлаар авч хэлэлцэнэ гэсэн шаардлагыг хангасан тул уг асуудлыг Байнгын хорооны хуралдаанаар хэлэлцлээ. Иргэн Б. Батбилиг цахим өргөдлөө нийгмийн даатгалын шимтгэлийн хувь, хэмжээг 12.0 хувь болгон бууруулах, 1072 хувьцаатай шимтгэл төлөгч хувьцааныхаа ноогдол ашгийг өөрийн хүсэлтээр нийгмийн даатгалын санд шилжүүлбэл ирэх жилийн нийгмийн даатгалын шимтгэлийн хувь хэмжээг 12 хувь хүртэл бууруулах тухай дурдсан тул үүнтэй холбогдуулан яамнаас тайлбар авсан байна. Тайлбарыг Гэр бүл, хөдөлмөр, нийгмийн хамгааллын сайд Т. Аубакир танилцуулав. 1995 оноос ажил олгогч нийгмийн даатгалын таван төрөлд цалин хөлсний сан, түүнтэй адилтгах орлогоос 29-31 хувь, түүнээс тэтгэврийн даатгалд 13.5 хувь, даатгуулагч цалин хөлс, түүнтэй адилтгах орлогоос 10 хувь, үүнээс тэтгэврийн даатгалд 5.5 хувиар тус тус шимтгэл төлж ирснийг 2008 оноос тэтгэврийн даатгалын шимтгэлийг 5.0 хувиар, тэтгэмжийн даатгалын шимгэлийг 1.0 хувиар тус тус бууруулсныг сайд танилцуулж, Улсын Их Хурлаас 2017 онд тэтгэврийн даатгалын шимтгэлийн хувь хэмжээг үе шаттай нэмэгдүүлэхээр хуульчилсныг 2018 оноос хэрэгжүүлж эхэлсэн бөгөөд ажил олгогч, даатгуулагч тус бүрийн шимтгэлийг 1.5 хувиар нэмэгдүүлээд байгааг дурдсан юм. Иргэний гаргасан өргөдлийн дагуу нийгмийн даатгалын шимтгэлийг 50 хувиар буурулах тохиолдолд Нийгмийн даатгалын сан болон улсын төсөвт нийтдээ 3.2 их наяд төгрөгийн ачаалал ирнэ гэдгийг тэрбээр хэлж, Эрдэнэс Тавантолгой ХК-ийн 1072 хувьцааны ногдол нөхөх боломж байгаа эсэхийг тооцолоход уг ногдол ашгийн нийт 2.4 их наяд төгрөг болсон буюу нөхөх боломжгүй гэсэн дүн гарсныг танилцуулсан юм. Нийгмийн даатгалын сангийн орлогыг 3,2 их наяд төгрөгөөр бууруулснаар тэтгэвэр, тэтгэмж, эрүл мэндийн даатгалын сангаас санхүүжих тусламж үйлчилгээний зардлыг санхүүжүүлэх боломжгүй болж, улсын төсвөөс ийм хэмжээний нэмэлт татаас шаардагдах, төсвийн орлогыг дээрх хэмжээгээр нэмэгдүүлэхийн тулд татварын хувь хэмжээг өсгөх, эсвэл одоо авч байгаа тэтгэвэр, тэтгэмж, эрүүл мэндийн тусламж үйлчилгээний зардлыг 50 хувиар бууруулах зэрэг үр дагавар үүсэхийг тайлбарлав. Хэлэлцэж буй асуудалтай холбогдуулан Улсын Их Хурлын гишүүн С. Эрдэнэбат асуулт асууж, үг хэллээ. Тэрбээр сүүлийн үед иргэд, тэр дундаа залуучууд нийгмийн даатгалын ач холбогдлыг ойлгохгүй, шимтгэл төлбөрийг бууруулах асуудлыг ярьж байгаа нь нийгмийн даатгалын реформ хийх зайлшгүй шаардлага тулгарсныг илтгэж байна гээд, нийгмийн даатгалын үр өгөөжийг сайжруулах, бүгд ижилхэн төлж, шударгаар авдаг систем рүү шилжих цаг болсныг онцоллоо. Мөн энэ асуудлыг иргэд, олон нийтэд зөвөөр ойлгуулах, нийгмийн даатгалд хамрагдалтыг нэмэгдүүлэх шардлага байгааг тэмдэглэв. Мөн Улсын Их Хурлын гишүүн Б. Бат-Эрдэнэ нийгмийн даатгалын уян хатан тогтолцоог нэвтрүүлж, аж ахуйн нэгжийн санхүүгийн дарамтыг бууруулах, ажил эрхлэлтийг нэмэгдүүлэх арга хэмжээг авч хэрэгжүүлэх нь зүйтэй гээд, Засгийн газраас нийгмийн даатгалын ямар реформ хийхээр төлөвлөж байгааг асууж хариулт авсан юм. Түүний асуултад хариулахдаа Гэр бүл, хөдөлмөр, ниймийн хамгааллын сайд Т."
  },
  {
    "id": "75244-3",
    "url": "https://www.parliament.mn/nn/75244/",
    "title": "НББХ: Монгол Улсын 2024 оны төсвийн гүйцэтгэл, 2025 оны төсвийн тодотголыг хэлэлцэж, НДҮЗ-д нэр дэвшигчийн дэмжин, тэтгэврийн зээлийн зохицуулалтын талаарх мэдээллийг сонслоо",
    "date": "2025-07-01",
    "category": "Байнгын хороо",
    "part": 3,
    "totalParts": 7,
    "content": "Аубакир хөдөлмөр эрхэлж буй болон тэтгэвэр авч байгаа хүмүүсийн зохистой харьцааг хангах асуудал чухал болохыг онцолж, Шинэ Зеландын тэтгэврийн тогтолцоог нэвтрүүлэх талаар судалж, Улсын Их Хурлын гишүүн Б. Түвшин нарын 41 гишүүний санаачилсан ажил гүйцэтгэх, хөлсөөр ажиллах болон тэдгээртэй адилтгах гэрээний орлогыг нийгмийн даатгалын шимтгэл ногдох орлогоос хасах, эдгээр гэрээний үндсэн дээр хүнийг ажиллуулж, цалин хөлс олгосон тохиолдолд тухайн хугацаанд ногдох нийгмийн даатгалын шимтгэлийг ажил олгогчоор нөхөн төлүүлэх, мөн хоол, унаа, орон сууцны ашиглалтын төлбөр, түлээ, нүүрсний мөнгийг нийгмийн даатгалын шимтгэл ногдох орлогоос хасах тухай хуулийн төсөлтэй уялдуулан Нийгмийн даатгалын сан аль болох бага татаастай байх хувилбарыг боловсруулж байна гэв. Улсын Их Хурлын гишүүн О. Саранчулуун нийгмийн даатгалын сангийн тухай болон тэтгэвэр, тэтгэмж, халамж хамгаалал, хөгжлийн бэрхшээлтэй иргэдийн эрхийн асуудлууд уялдаа холбоотой учир хуулиудыг багцаар шинэчлэх ажлын талаар нийгэмд нэгэнт хүлээлт үүссэн учир яаравчлах шаардлагатайг дурдаж, хөгжлий бэрхшээлтэй иргэдийн хөдөлмөр эрхлэлтэд тулгарч байгаа бэрхшээлийг арилгахад анхаарах нь зүйтэй гэлээ. Улсын Их Хурлын гишүүн Б. Бат-Эрдэнэ шимтгэлтэй холбоотой асуудлыг зөвхөн Нийгмийн даатгалын сангийн талаас харахгүй байхыг зөвлөж, ажил олгогчдод үүрэгдэж байгаа санхүүгийн дарамт буурвал тэд ажилчдынхаа нийгмийн баталгааг хангах талаар зоригтой алхмуудыг хийж чадна гэв. Нийтийн ашиг сонирхлыг хөндсөн асуудлаар буюу нийгмийн даатгалын шимтгэлийн хувь, хэмжээг бууруулах тухай асуудлаар гаргасан иргэн Б. Батбилигийн өргөдлийг хэлэлцсэнтэй холбогдуулан Байнгын хороны тогтоол гаргахаар боллоо. “Засгийн газарт чиглэл өгөх тухай” Нийгмийн бодлогын байнгын хорооны тогтоолын төсөлд, Нийгмийн даатгалын сангийн орлого, зарлагын тэнцвэртэй байдлыг алдагдуулахгүйгээр зарим даатгуулагчийн шимтгэл төлөлтийг уян хатан тогтоох боломжийг судалж, холбогдох хуулийн төсөлд тусган боловсруулж, Монгол Улсын Их Хуралд 2025 оны намрын ээлжит чуулганы хугацаанд өргөн мэдүүлэх, Нийгмийн даатгалын сангийн хөрөнгийн зохистой удирдлагыг төлөвшүүлж тус сангаас “Капитал банк” ХХК дахь банкны эрх хүлээн авагч “Чингис Хаан банк” ХХК-аас нэхэмжилсэн авлагыг барагдуулах арга хэмжээг яаралтай авч санг алдагдалгүй түвшинд хүргэх, ажил олгогчид ирэх санхүүгийн ачааллыг бууруулах зорилгоор тэдний шимтгэл төлөх цалин хөлсний сан, түүнтэй адилтгах орлогын дээд хэмжээг даатгуулагчтай ижил байх хязгаарыг тогтоох боломжийг судлах, эрх зүйн орчныг бүрдүүлэхийг Засгийн газарт даалгахаар тусгасан байна. Тогтоолын төсөлд иргэний гаргасан өргөдөлд тусгасан асуудалтай холбоотой агуулгыг нэмэх тухай Улсын Их Хурлын гишүүн С. Эрдэнэбатын саналыг тусгаж батлахаар санал хураалт явуулахад Байнгын хорооны хуралдаанд оролцсон гишүүдийн олонх дэмжсэн тул тогтоол батлагдсанд тооцлоо. Төсвийн ерөнхийлөн захирагч нарын 2024 ооны төсвийн гүйцэтгэл, санхүүгийн тайланг хэлэлцлээ Байнгын хорооны эрхлэх асуудлын хүрээнд хамаарах төсвийн ерөнхийлөн захирагч нарын 2024 оны төсвийн гүйцэтгэл, санхүүгийн тайланг дараа нь хэлэлцлээ. Монгол Улсын 2024 оны нэгдсэн төсвийн гүйцэтгэл, Засгийн газрын санхүүгийн нэгтгэсэн тайлан болон Гэр бүл, хөдөлмөр, нийгмийн хамгааллын сайд, Нийгмийн даатгалын сан, Соёл, спорт, аялал жуулчлал, залуучуудын сайд, Эрүүл мэндийн даатгалын ерөнхий газар, Эрүүл мэндийн сайдын 2024 оны төсвийн гүйцэтгэл, санхүүгийн тайлангийн талаарх танилцуулгыг Сангийн сайд Б. Жавхлан хийв. Эдгээр төсвийн ерөнхийлөн захирагчдын багцын нийт 303 байгууллагын 39 төсөл, сан, төрийн өмчийн дөрвөн аж ахуйн нэгж, 260 төсөвт байгууллагын төсвийн гүйцэтгэл, санхүүгийн тайланг нэгтгэн гаргасан байна. Тэдгээрийн нийт зарлага болон цэвэр зээлийн дүн 10934.0 тэрбум төгрөгийн гүйцэтгэлтэй гарч, үүнээс урсгал зардал 12529.8 тэрбум төгрөг, хөрөнгийн зардалд 415.1 тэрбум төгрөгийг зарцуулсан байна. Улсын төсвийн хөрөнгө оруулалтаар 2024 онд Нийгмийн бодлогын байнгын хороонд харьяалагдах гурван төсвийн ерөнхийлөн захирагчийн 312 төсөл, арга хэмжээнд 415.0 тэрбум төгрөгийн санхүүжилт олгож, гүйцэтгэл нь 72.3 хувийн биелэлттэй гарчээ. Төсвийн гүйцэтгэл, санхүүгийн тайланд хийсэн аудитын дүгнэлтийг Монгол Улсын Ерөнхий аудитор С. Магнайсүрэн танилцуулав. Аудитаар Гэр бүл, хөдөлмөр, нийгмийн хамгааллын сайдын санхүүгийн нэгтгэсэн тайланд “хязгаарлалттай” гэсэн дүгнэлт өгч, харьяа 102 байгууллагад “өөрчлөлтгүй”, 34 байгууллагад “хязгаарлалттай”, хоёр байгууллагад “сөрөг” гэсэн дүгнэлт өгч, нэг байгууллагын санхүүгийн тайланд дүгнэлт өгөхөөс татгалзжээ. Санхүүгийн тайлангийн аудитаар илэрсэн нийт 141.2 тэрбум төгрөгийн зөрчлөөс 0.2 тэрбум төгрөгийн зөрчилд 62 төлбөрийн акт тогтоож, 105.7 тэрбум төгрөгийн зөрчлийг таслан зогсоох 62 албан шаардлага, 2.8 тэрбум төгрөгийн зөрчилд хариуцлага тооцуулах есөн албан шаардлага хүргүүлж, 32.2 тэрбум төгрөгийн зөрчлийг давтан гаргахгүй байх 207 зөвлөмж өгч, 0.2 тэрбум төгрөгийн гурван зөрчлийг хууль хяналтын байгууллагад шилжүүлэхээр шийдвэрлэсэн бол, нягтлан бодох бүртгэл, тайлагналтай холбоотой 95.5 тэрбум төгрөгийн алдааг аудитын явцад залруулж, 0.1 тэрбум төгрөгийн алдааг залруулах зөвлөмж өгсөн байна. Нийцлийн асуудлаар нийт 253.8 тэрбум төгрөгийн зөрчил илэрснээс, 232.7 тэрбум төгрөгийн зөрчлийг таслан зогсоох 56 албан шаардлага, 2.2 тэрбум төгрөгийн зөрчилд хариуцлага тооцуулах есөн албан шаардлага хүргүүлж, алдаа, зөрчлийг давтан гаргахгүй байх 18.9 тэрбум төгрөгийн 105 зөвлөмж өгчээ. Улсын төсвийн хөрөнгө оруулалтаар нийт 134.6 тэрбум төгрөгийн төсөвт өртөгтэй, 2024 онд 48.7 тэрбум төгрөгийн санхүүжих дүнтэй 43 төсөл, арга хэмжээг хэрэгжүүлэхээр баталсан ба төсөл, арга хэмжээний гүйцэтгэлийг хянаж, 61.6 хувийн санхүүжилтийг олгосон байна. Эрүүл мэндийн сайдын санхүүгийн нэгтгэсэн тайланд “хязгаарлалттай”, харьяа 289 байгууллагад “өөрчлөлтгүй”, 59 байгууллагад ‘’хязгаарлалттай‘’, гурван байгууллагад “сөрөг” дүгнэлт өгч, хоёр байгууллагын санхүүгийн тайланд дүгнэлт өгөхөөс татгалзжээ. Санхүүгийн тайлангийн аудитаар нийт 113.9 тэрбум төгрөгийн алдаа, зөрчил илэрснээс 1.4 тэрбум төгрөгийн зөрчилд 269 төлбөрийн акт тогтоож, 89.7 тэрбум төгрөгийн зөрчлийг таслан зогсоох 462 албан шаардлага хүргүүлж, 19.2 тэрбум төгрөгийн зөрчлийг давтан гаргахгүй байх 650 зөвлөмж өгч, 3.1 тэрбум төгрөгийн зөрчилд хариуцлага тооцуулах 18 албан шаардлага, 0.5 тэрбум төгрөгийн хоёр асуудлыг хууль хяналтын байгууллагад шилжүүлэхээр шийдвэрлэсэн ба нягтлан бодох бүртгэл, тайлагналтай холбоотой 133.6 тэрбум төгрөгийн алдааг аудитын явцад залруулсан байна. Нийцлийн асуудлаар 235.2 тэрбум төгрөгийн зөрчил илэрснээс 4.5 сая төгрөгийн зөрчилд нэг төлбөрийн акт тогтоож, 226.0 тэрбум төгрөгийн зөрчлийг таслан зогсоох 103 албан шаардлага, 8.9 тэрбум төгрөгийн зөрчлийг давтан гаргахгүй байх 221 зөвлөмж өгч, 0.3 тэрбум төгрөгийн нэг зөрчилд хариуцлага тооцох албан шаардлага хүргүүлжээ."
  },
  {
    "id": "75244-4",
    "url": "https://www.parliament.mn/nn/75244/",
    "title": "НББХ: Монгол Улсын 2024 оны төсвийн гүйцэтгэл, 2025 оны төсвийн тодотголыг хэлэлцэж, НДҮЗ-д нэр дэвшигчийн дэмжин, тэтгэврийн зээлийн зохицуулалтын талаарх мэдээллийг сонслоо",
    "date": "2025-07-01",
    "category": "Байнгын хороо",
    "part": 4,
    "totalParts": 7,
    "content": "Улсын төсвийн хөрөнгө оруулалтаар нийт 691.1 тэрбум төгрөгийн төсөвт өртөгтэй, 282.6.0 тэрбум төгрөгийн санхүүжих дүнтэй 128 төсөл, арга хэмжээг хэрэгжүүлэхээс 80 төсөл, арга хэмжээг 2024 онд шинээр баталсан байна. Нийт 221.5 тэрбум төгрөгийн төсөвт өртөгтэй 44 барилга байгууламжийг ашиглалтад оруулахаар төлөвлөснөөс 140.1 тэрбум төгрөгийн төсөвт өртөгтэй 30 барилга байгууламж ашиглалтад оржээ. Нийт төсөл, арга хэмжээний гүйцэтгэлийг хянаж, 58.1 хувийн санхүүжилтийг олгосон байна. Эрүүл мэндийн даатгалын сангийн нэгтгэсэн тайланд “Хязгаарлалттай” гэсэн дүгнэлт өгч, санхүүгийн тайлангийн аудитаар нийт 77.0 тэрбум төгрөгийн зөрчил илэрснээс 0.2 тэрбум төгрөгийн зөрчлийг таслан зогсоох таван албан шаардлага хүргүүлж, 76.8 тэрбум төгрөгийн зөрчлийг давтан гаргахгүй байх долоон зөвлөмж өгсөн ба нягтлан бодох бүртгэл, тайлагналтай холбоотой 4.3 тэрбум төгрөгийн алдааг аудитын явцад залруулсайн байна. Мөн Нийгмийн даатгалын сангийн санхүүгийн нэгтгэсэн тайланд “хязгаарлалттай”, харьяа 15 сангийн санхүүгийн тайланд “өөрчлөлтгүй”, дөрвөн сангийн санхүүгийн тайланд “хязгаарлалттай” гэсэн дүгнэлт өгч, нэг сангийн тайланд дүгнэлт өгөхөөс татгалзжээ. Аудитаар 322.5 тэрбум төгрөгийн зөрчил илэрснээс 0.01 тэрбум төгрөгийн зөрчилд нэг төлбөрийн акт тогтоож, 169.6 тэрбум төгрөгийн зөрчлийг таслан зогсоох 16 албан шаардлага, 143.4 тэрбум төгрөгийн зөрчилд давтан гаргахгүй байх 27 зөвлөмжийг өгч, 9.4 тэрбум төгрөгийн зөрчилд хариуцлага тооцуулах нэг албан шаардлага хүргүүлсэн ба нягтлан бодох бүртгэл, тайлагналтай холбоотой 2794.3 тэрбум төгрөгийн алдааг залруулсан байна. Нийцлийн асуудлаар илэрсэн 720.2 тэрбум төгрөгийн зөрчлийг таслан зогсоох дөрвөн албан шаардлага хүргүүлж, зөрчлийг давтан гаргахгүй байх зургаан зөвлөмж өгчээ. Сангийн сайдын хийсэн мэдээлэл болон аудитын дүгнэлттэй холбогдуулан Улсын Их Хурлын гишүүн А. Ариунзаяа, С. Эрдэнэбат, Ж. Баярмаа, Б. Бат-Эрдэнэ, О. Саранчулуун, Д.Үүрийнтуяа, Б. Бейсен, Байнгын хорооны дарга Л. Энхнасан нар асуулт асууж, холбогдох сайд нар болон яам, агентлагийн удирдахалбан тушаалтнуудаас харилут авлаа. Улсын Их хурлын гишүүд нийгмийн даатгалын болон эрүүл мэндийн даатгалын сан, Хөдөлмөр эрхлэлтийг дэмжих сангийн менежмент, өр төлбөр, арилжааны банкуудаас авах авлага, түүний барагдуулалт, төсвийн зардал, санхүүжилтийн үр дүнд бий болсон ажлын байр, эрүүл мэндийн тусламж үйлчилгээний үзүүлэлт, зарлаж амжаагүй тендер, улсын төсөвт буцаж хураагдсан хөрөнгө, түүний алдсан боломжийн тооцоолол, хорт хавдрын өвчлөл, шинээр нэмэгдэж байгаа байдал, хавдрын эмнэлгийн шинэ барилгын ажлын явц, эм, эмнэлгийн хэрэгсэл, тоног төхөөрөмжүүдийн худалдан авалт, аудитаар илэрсэн зөрчил, дутагдлуудын учир шалтгаан, акт, албан шаардлага, зөвлөмжийн хэрэгжилт, алдаа зөрчлийн давтамж, арилахгүй байгаа байдал зэрэг олон асуудлыг хөндсөн юм. Түүнчлэн Япон Улс болон БНСУ дахь нийгмийн даатгал, халамжийн үйлчилгээний нэгжүүд татан буугдсаны шалтгаан, Сургалт, үнэлгээ, судалгааны институц зэрэг байгууллагын чиг үүрэг, ач холбогдлыг тодруулан асууж, зардлын өсөлт, бууралтад үзүүлж байгаа гол нөлөөлөл, аудитын олон улсын стандарт, төлөвлөж, төсөв санхүү нь батлагдсан зарим ажлуудын огт хийгдээгүй байгаагийн хариуцлагыг хэрхэн тооцох, эмнэлгүүдийн санхүүжилт хийгдэхгүй, өр төлбөрт баригдсан байгааг хэрхэн шийдэрлэх, ялангуя хөдөө, орон нутгийн эмнэлгүүдэд шинээр авсан тоног төхөөрөмжүүд, эд, эс, эрхтэн шилжүүлэн суулгах эмчилгээний төсвийн хэрэгжилт дөнгөж 10 хувьтай, Эрүүл мэндийн дэмжих сангийн төсөв 4.0 тэрбум төгрөгийн хэмнэлттэй гарсан зэрэг олон асуудлаар асуулт асууж, хариулт тайлбар авав. Үүний дараа хэлэлцэж байгаа асуудлаар Улсын Их Хурлын гишүүн О. Саранчулуун, Д.Үүрийнтуяа, Б. Бейсен нар үг хэлж, байр сууриа илэрхийлэв. Ингээд Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн хоёр дахь хэлэлцүүлгийг явуулсан тухай санал, дүгнэлтийг Төсвийн зарлагын хяналтын дэд хороонд хүргүүлэхээр боллоо. Монгол Улсын 2025 оны төсвийн тодотголыг хэлэлцэв Мөн хуралдаанаар Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүд болон хамт өргөн мэдүүлсэн хууль, тогтоолын төслүүдийн хоёр дахь хэлэлцүүлгийг явууллаа. Хууль, тогтоолын төслүүдийн талаарх танилцуулгыг Гэр бүл, хөдөлмөр, нийгмийн хамгааллын сайд Т. Аубакир хийлээ. Төсвийн тодотголд бүх шатны төрийн байгууллагуудын тэвчиж болох зардлыг хэмнэх зарчмыг баримталж, төрийн албаны орон тоог 9.0 хувиар бууруулахаар, мөн төсвийн байгууллагын тээвэр шатахуун, дотоод албан томилолт, хичээл, үйлдвэрлэлийн зардал, төрийн өндөр дээд айлчлал болон өндөр түвшний зочин төлөөлөгч хүлээн авахаас бусад гадаад албан томилолт зочин төлөөлөгч хүлээн авах зардал, тавилга, эд хогшил худалдан авах урсгал засвар хийх болон багаж техникийн зардал төрийн болон хувийн хэвшлийн байгууллагуудад олгодог татаасын зардал байгууллагаас олгох нэг удаагийн болон бусад төрлийн тэтгэмж, урамшуулал, хөтөлбөр, арга хэмжээний зардал зэргийг хэмнэхээр тооцжээ. Гэр бүл, хөдөлмөр, нийгэм хамгааллын сайдын багцын төсөв 2025 оны батлагдсан төсвөөс урсгал зардал 32.6 тэрбум төгрөгөөр, хөрөнгийн зардал 3.5 тэрбум төгрөгөөр, нийт 36.1 тэрбум төгрөгөөр, Эрүүл мэндийн сайдын багцын төсвийг 2025 оны батлагдсан төсвөөс нийт 151.1 тэрбум төгрөгөөр, үүнээс урсгал зардал 81.2 тэрбум төгрөгөөр, хөрөнгийн зардал 69.9 тэрбум төгрөгөөр тус тус бууруулахаар төлөвлөсөн байна. Гэр бүл, хөдөлмөр, нийгэм хамгааллын салбарын төрийн албан хаагчийн тоог 541 орон тоогоор бууруулж 5707 орон тоотой байхаар, эрүүл мэндийн салбарын төрийн албан хаагчдын орон тоог 2651-ээр бууруулахаар тооцжээ. Засгийн газар 16 яам, Ерөнхий сайдаас гадна 19 сайдтай ажиллахаар болж, зарим сайдын чиг үүргийг ойролцоо чиг үүрэг эрхэлдэг харилцан уялдаа бүхий үйл ажиллагаа гүйцэтгэж байгаа бусад сайдын эрхлэх асуудалд шилжүүлсэнтэй холбогдуулан төсвийн тодотголд зарим өөрчлөлтийг тусгасан байна. Тухайлбал хилийн бүс дэх тээвэр логистикийн нэгдсэн сүлжээг хөгжүүлэх, хилийн боомтын хөгжлийн бодлого төлөвлөлтийн асуудлыг Сангийн сайдын чиг үүрэгт, хөгжлийн бодлого төлөвлөлтийн баримт бичиг, Засгийн газрын үйл ажиллагааны хөтөлбөрийн хэрэгжилтэд хяналт тавих асуудлыг Тэргүүн шадар сайд бөгөөд Эдийн засаг хөгжлийн сайдын чиг үүрэгт, 20 минутын хотын хөгжлийн асуудлыг Хот байгуулалт, барилга, орон сууцжуулалтын сайдын чиг үүрэгт тус тус шилжүүлж холбогдох төсвийн өөрчлөлтийг тусгажээ. Чиг үүргийн өөрчлөлттэй холбогдуулан Монгол Улсын сайд, Хяналт, үйлчилгээний үндэсний хорооны даргын ажлын алба, Монгол Улсын сайд, Боомтын сэргэлтийн Үндэсний хорооны даргын ажлын алба, Монгол Улсын сайд, 20 минутын хот, Үндэсний хорооны даргын ажлын албыг тус тус татан буулгажээ."
  },
  {
    "id": "75244-5",
    "url": "https://www.parliament.mn/nn/75244/",
    "title": "НББХ: Монгол Улсын 2024 оны төсвийн гүйцэтгэл, 2025 оны төсвийн тодотголыг хэлэлцэж, НДҮЗ-д нэр дэвшигчийн дэмжин, тэтгэврийн зээлийн зохицуулалтын талаарх мэдээллийг сонслоо",
    "date": "2025-07-01",
    "category": "Байнгын хороо",
    "part": 5,
    "totalParts": 7,
    "content": "Ингээд 2025 оны төсөвт тодотгол хийснээр нэгдсэн төсвийн тэнцвэржүүлсэн орлогыг 3260.0 тэрбум төгрөгөөр бууруулж, 30209,9 тэрбум төгрөг, нэгдсэн төсвийн нийт зарлагыг 1856,5 тэрбум төгрөгөөр бууруулж, 31575,1 тэрбум төгрөгт хүргэн, нэгдсэн төсвийн тэнцвэржүүлсэн тэнцэл 1365,2 тэрбум төгрөг буюу дотоодын нийт бүтээгдэхүүний 1.5 хувийн алдагдалтай болсон байна. Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлд хийсэн аудитын дүгнэлтийг Монгол Улсын ерөнхий аудитор С. Магнайсүрэн танилцууллаа. Нийгмийн бодлогын байнгын хороонд хамаарах дөрвөн төсвийн ерөнхийлөн захирагчийн төсөвт төвлөрүүлэх орлогыг нийт 68.2 тэрбум төгрөгөөр, зарлагыг 230.4 тэрбум төгрөгөөр тус тус бууруулахаар хуулийн төсөлд тусгасныг тэрбээр дурдаад, Байнгын хорооны хуралдаанаар асуудлыг хэлэлцэн шийдвэрлэхдээ төрийн албан хаагчдын тоог чиг үүргийн давхардал, ажлын байрны ачаалалд дүн шинжилгээ хийлгүй жигд 9.0 хувиар бууруулахаар тооцсон нь төрийн үйлчилгээний чанар, хүртээмжийг бууруулж болзошгүй тул төсвийн ерөнхийлөн захирагч нар хариуцсан салбартаа чиг үүргийн шинжилгээ, ажлын байрны ба бүтээмжийн үнэлгээг хийж, ажлын ачааллыг оновчтой хуваарилах үүднээс харьяа байгууллагуудын орон тоонд зохицуулалт хийх боломжийг олгох асуудлыг судалж үзэх, 2025, 2026 оны төсвийн жилд өндөр насны тэтгэвэр тогтоолгох, мөн хүндэтгэн үзэх бусад шалтгаанаар чөлөөлөгдсөн орон тоонд нөхөн томилгоо хийхгүй байх, шинээр ажлын чиг үүрэг, албан тушаалын орон тоо бий болгохгүй байх, ажлын байрны ачааллыг нягтруулах зэргээр цалин хөлсний зардлыг хэмнэхээр заасан нь судалгаанд үндэслэн ажлын ачааллыг нягтруулж, орон тоогоо зорилтот түвшинд хүртэл нэгэнт бууруулсан байгууллагад сул орон тоонд нөхөн томилгоо хийх боломжгүй нөхцөл үүсгэж тухайн байгууллагын хэвийн үйл ажиллагааг алдагдуулах, үндсэн чиг үүргээ хэрэгжүүлж чадахгүй болох эрсдэл үүсгэж болзошгүй байгааг анхаарах, цомхотголд орж буй албан хаагчдад төрийн албаны хуулийн 62.1.4-д заасны дагуу ажлаас чөлөөлөгдсөний гурван сарын цалинтай тэнцэх хэмжээний нэг удаагийн тэтгэмжийн зардал шаардагдах учир төсвийн тодотголд хамтад нь шийдвэрлэх шаардлагатайг зөвлөв. Аудитын байгууллага Монгол Улсын 2025 оны төсвийн тухай хуульд өөрчлөлт оруулах тухай хуулийн төслийг холбогдох хуульд заасан шаардлагыг хангасан гэж дүгнэсэн байна. Гэр бүл, хөдөлмөр, нийгмийн хамгааллын сайдын мэдээлэл, Аудитын дүгнэлттэй холбогдуулан Улсын Их Хурлын гишүүн Ц. Идэрбат, А. Ариунзаяа, С. Эрдэнэбат, Ц. Баатархүү, Д.Үүрийнтуяа, Д. Ганмаа, Б. Бейсен нар суулт асууж, үг хэлэв. Улсын Их Хурлын гишүүд төсвийн тодотголд танагдсан тэвчиж болохгүй зардлууд цөөнгүй байгааг дурдаж, дутагдалтай байгаа эмнэлгийн тоног төхөөрөмжүүд, түргэн тусламжийн автомашинууд зэрэг олон хөрөнгө оруулалт, санхүүжилтэд уян хатан хандах шаардлагатайг ярьж байлаа. Мөн орон тооны цомхотголыг чиг үргийн давхардал, сул орон тоо гэх мэтээр хэд хэдэн ангиллаар авч үзэх, хүүхэд хамгааллын зардлыг бууруулахгүй байх, дулаан, цахилгааны үнийн нэмэгдэлтэй холбоотйогоор ялангуяа эрүүл мэндийн салбарын урсгал зардлыг хасахгүй байх зэрэг зарчмын саналуудыг хэлсэн юм. Төрийн албан хаагчдын эрх зүйн байдлыг дордуулахгүй байх байх асуудал анхаарч ажиллах, Төрийн хэмнэлтийн тухай хуулийг эргэн харах, эрүүл мэндийн салбар болон боловсролын салбарын төсвийг бууруулсныг буцааж нэмэгдүүлэх, Ерөнхий аудиторын анхааруулсны дагуу цомхотголд орсон албан хаагчдын тэтгэмжийн асуудлыг давхар шийдвэрлэх, сувилагчдыг цомхотгохгүй байх, төсвийг тодотгохдоо бүх зүйлийг хасах бус зарим шаардлагатай зардлыг нэмэгдүүлэх, яаралтай үеийн эмнэлгийн тусламж, үйлчилгээний зардлыг хасахгүй байх, хүүхдийн эрүүл мэнд, хөгжил, хамгаалал болон хөдөлмөрийн зах зээлийг дэмжих ажилд төсөв тавьж өгөх зэрэг асуудлыг джрдаж, хүнд хэлбэрийн хөгжлийн бэрхшээлтэй хүүхдийн төрөлжсөн асрамжийн газрын барилгын хөрөнгө оруулалт, ЭХЭМТ, ХСҮТ-ийн их засварын ажлууд зэрэг тодорхой төсөл, арга хэмжээний зардал хасагдсаны шалтгаан, нөхцөлийг тодруулан асууж, хариулт авсан юм. Хэмнэлтийг учиртай хийж, нэн шаардлагатай тоног төхөөрөмжийн тендерийг зохих журмын дагуу хугацаанд нь хийгээгүй албан тушаалтнуудад хариуцлага тооцох, онцгой шаардлагатай гэж төсөвт тусгуулсан төсөл, арга хэмжээний санхүүжилт маш бага хувийн гүйцэтгэлтэй байгаа, нэг бол өндөр хувиар танагдсан байж болохгүй гэсэн саналыг хэлж, хэмнэлт, таналтаа эрэмбэлэх, тулгамдаж байгаа бэрхшээлтэй асуудлуудаа шийдвэрлэх, төсвийн хэрэгжилтийн үр ашгийг дээшлүүлэх, мөн төсвийн таналтаас үүдэх сөрөг үр дагаварыг бууруулах асуудлыг нарийвчлан төлөвлөж хэрэгжүүлэх шаардлагатайг сануулж байлаа. Түүнчлэн эмнэлгийн бүтэц, орон тоог шинэчлэх, Эрүүл мэндийн яамны хяналт, шалгалтыг чангаруулах, эм хангамж, худалдан авалтад цаг хугацааны хүчин зүйлийг тодорхой тусгах, эмнэлгүүдийн захиргааны зардлыг бууруулах зэрэг ажил хэрэгч саналуудыг ч гаргаж байв. Хэлэлцсэн асуудалтай холбогдуулан Байнгын хорооны гишүүдээс зарчмын зөрүүтэй санал гараагүй тул Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүд болон хамт өргөн мэдүүлсэн хууль, тогтоолын төслүүдийн хоёр дахь хэлэлцүүлгийг хийсэн талаарх Нийгмийн бодлогын байнгын хорооны санал дүгнэлтийг Төсвийн байнгын хороонд хүргүүлэхээр шийдвэрлэлээ. НДҮЗ-ийн гишүүнд нэр дэвшигчийн сонсголын тайланг хэлэлцэж, Г. Адьяаг дэмжлээ Өнөө өглөө болсон Нийгмийн даатгалын үндэсний зөвлөл (НДҮЗ)-ийн даатгуулагчийг төлөөлсөн гишүүнд нэр дэвшигчийн сонсголын тайланг Байнгын хорооны хуралдаанаар хэлэлцэв. Тайланг сонгсол даргалагч, Улсын Их Хурлын гишүүн С. Зулпхар танилцууллаа. Сонсголд Улсын Их Хурлын гишүүн А. Ариунзаяа, Ж. Баясгалан, Б. Бейсен, Х. Болормаа, Х. Булгантуяа, М. Ганхүлэг, Д. Ганмаа, Ц. Мөнхтуяа, О. Саранчулуун, М. Сарнай Б. Түвшин, Д.Үүрийнтуяа, Л. Энхнасан, С. Эрдэнэбат нар оролцож, өөрөө удирдан явуулсан хэмээн тэрбээр танилцуулж, Нийгмийн даатгалын үндэсний зөвлөлийн даатгуулагчийг төлөөлсөн гишүүнд Монголын үйлдвэрчний эвлэл (МҮЭ)-ийн Холбооны дэргэдэх Хөдөлмөр, нийгмийн харилцааны дээд сургуулийн Эрдмийн зөвлөлийн гишүүн, зөвлөх багш Горчинсүрэнгийн Адьяаг нэр дэвшүүлснийг хэлэлцсэн талаар дэлгэрэнгүй дурдлаа. Нэр дэвшигчийн мэдлэг, мэргэшил, ур чадвар, ёс зүй туршлагын талаар мэргэжлийн хараат бус дүгнэлт гаргах үүрэг бүхий шинжээчээр Д. Далхжав ажиллаж, Г. Адьяаг мэдлэг, мэргэшил, ур чадвар, ёс, зүй туршлагын хувьд тавигдах шалгуурыг бүрэн хангасан гэж дүгнэсэн байна. Сонсголын үеэр Улсын Их Хурлын гишүүн Б. Бейсен, Б. Түвшин, сонсголд оролцогч Б. Гүнжилмаа, Ч. Бат-Эрдэнэ нар асуулт асууж, хариулт авсан бөгөөд сонсголд оролцсон Улсын Их Хурлын гишүүд үргэлжлүүлэн хаалттай хуралдаж, хуралдаанд оролцсон гишүүдийн олонх буюу 84 хувийн саналаар нэр дэвшигч Г. Адьяаг тухайн албан тушаалд тавигдах шаардлагыг хангасан гэж үзэн дэмжсэн байна."
  },
  {
    "id": "75244-6",
    "url": "https://www.parliament.mn/nn/75244/",
    "title": "НББХ: Монгол Улсын 2024 оны төсвийн гүйцэтгэл, 2025 оны төсвийн тодотголыг хэлэлцэж, НДҮЗ-д нэр дэвшигчийн дэмжин, тэтгэврийн зээлийн зохицуулалтын талаарх мэдээллийг сонслоо",
    "date": "2025-07-01",
    "category": "Байнгын хороо",
    "part": 6,
    "totalParts": 7,
    "content": "Сонсголын тайлантай холбогдуулан асуулт асууж, үг хэлэх Улсын Их Хурлын гишүүн байгаагүй тул НДҮЗ-ийн даатгуулагчийг төлөөлсөн гишүүн Цэндийн Сүхбаатарын хугацаа дууссан тул чөлөөлөх, тус зөвлөлийн гишүүнээр Г. Адьяаг томилох санал хураалт явуулахад Байнгын хорооны хуралдаанд оролцсон гишүүдийн олонх дэмжлээ. Иймд Байнгын хорооны санал дүгнэлтийг Улсын Их Хурлын чуулганы нэгдсэн хуралдаанд танилцуулж, шийдвэрлүүлэхээр боллоо. Монголбанкны Мөнгөний бодлогын хороог ирэх долоо хоногт хуралдуулахыг үүрэг болгов Улсын Их Хурлын гишүүн Ц. Идэрбат, С. Эрдэнэбат нарын хүсэлтийн дагуу тэтгэврийн зээлийн зохицуулалтын талаар Монголбанкны ерөнхийлөгчийн мэдээллийг сонслоо. Хуралдаанд тэтгэврийн зээлийн зохицуулалтын талаар өргөдөл гаргасан иргэдийн төлөөлөл болох иргэн н. ганбаатар, н. Гантөмөр нарыг оролцуулав. Монголбанкны ерөнхийлөгчийн мэдээллийг тус банкны дэд ерөнхийлөгч Г. Энхтайван хийлээ. Тэрбээр танилцуулгадаа өндөр настай иргэдийн нийгмийн баталгааг хангах, өрийн дарамтад орохоос сэргийлэх, тэтгэврийн зээлдэгчийн санхүүгийн эрсдэл, эмзэг байдлыг бууруулах, улмаар санхүүгийн салбарын тогтвортой байдлыг дэмжих зорилгоор 2023 оноос тэтгэврийн зээлд чиглэсэн шат дараатай бодлогын зохицуулалтыг авч хэрэгжүүлж байгааг тэмдэглэж, энэ оны гуравдугаар сард тэтгэврийн зээлийн сарын төлбөр төлсний дараах үлдэгдэл нь амьжиргааны баталгаажих доод түвшинтэй уялдуулахаар шийдвэрлэж, мөн зургадугаар сард өмнөх зохицуулалтыг өөрчлөн, банкнаас шинээр олгох тэтгэвэр, тэтгэмжийн орлого барьцаалсан зээл болон уг зээлийн нөхцөлийг өөрчлөхөд өр, орлогын харьцааг 50 хувиас хэтрүүлэхгүй байхаар буюу бусад хэрэглээний зээлтэй ижил зохицуулалттай байхаар шийдвэрлэснийг танилцуулав. Энэ нь тэтгэврийн зээлтэй иргэд тэтгэврийн орлогынхоо 50-аас ихгүй хувийг зээлийн төлбөрт зарцуулах, 50-аас багагүй хувийг өөрт нь үлдээх зохицуулалт гэдгийг Монголбанкны дэд ерөнхийлөгч тайлбарлаж, өмнө гаргаж байсан амьжиргааны баталгаажих доод түвшинтэй уялдуулах шийдвэртэй харьцуулахад үүгээр бага тэтгэвэр авагчийн зээл авах боломж нэмэгдсэнийг онцолсон юм. Энэхүү бодлогын шийдвэрийг гаргаагүй тохиолдолд тэтгэвэр авагч иргэд өөрийн амьжиргаа, суурь хэрэглээг хангах, сар бүрийн орлогоо зээлийн өр төлбөрт зарцуулах нь эдгээр иргэдийн эдийн засаг, нийгмийн баталгаа алдагдах, ядууралд хүргэх бодит эрсдэл тулгарч байгааг тэрбээр дурдаж, тэтгэврийн зээлтэй иргэд сард дунджаар тэтгэврийн орлогынхоо 84 хувийг зээлийн төлбөрт зориулж, дөнгөж 16 хувийг амьжиргаандаа зарцуулж байна гэсэн тоо баримт танилцуулсан юм. Энэ оны дөрөвдүгээр сарын байдлаар Нийгмийн даатгалын сангаас тэтгэвэр авдаг 515.6 мянган иргэний 281.2 мянга нь тэтгэврийн зээлтэй, тэдний 87.7 хувь буюу 246.6 мянга нь зээлээ төлсний дараа амьжиргааны баталгаажих түвшинг хангахгүй амьдарч байна. Фридрих Эбертийн сангаас 2022 онд хийсэн ахмад настны нийгэм, улс төрийн оролцоо, судалгаагаар тэтгэврийн зээлтэй ахмад настнуудын дийлэнх нь хүүхдүүдийнхээ сургалтын төлбөрийг төлөх, гэр бүлийн гишүүдийн автомашин худалдаж авахад нь дэмжлэг үзүүлэх зэргээр зээлээ бусдын хэрэгцээнд зориулж байгааг тогтоосон байна. Энэ нь ахмад настны эдийн засаг, нийгмийн баталгаа алдагдлах, санхүүгийн хараат байдал, өрийн дарамтад өртөх шалтгаан болж байгааг судалгааны дүгнэлтэд онцолжээ. Иймд Монголбанкны Мөнгөний бодлогын хорооноос нийгэм , эдийн засгийн нөхцөл байдал , санхүүгийн системд учирч буй эрсдэл, Гэр бүл, хөдөлмөр, нийгмийн хамгааллын яамнаас ирүүлсэн саналыг үндэслэн өндөр настай иргэдийн өрийн дарамтыг бууруулж, амьжиргааг дэмжих зорилгоор тэтгэврийн зээлийг бусад төрлийн хэрэглээний зээлтэй ижил зохицуулалттай байхаар шийдвэрлэсэн гэлээ. Мэдээлэлтэй холбогдуулан Улсын Их Хурлын гишүүн Ц. Идэрбат Монголбанкны Мөнгөний бодлогын хорооноос тэтгэврийн зээлтэй холбоотой огцом өөрчлөлтийг удаа дараа хийж байгаа нь ахмад настнуудын амьдралд ихээхэн төвөгтэй байдал үүсгэж байгааг онцлоод, хэрэглээний зээл хэт ихсэж, инфляц, валютын нөөцөд нөлөөлж байна гэсэн үндэслэлээр тэтгэврийн зээлийг хязгаарлах нь байгаа оноогүй шийдэл болж буйг анхааруулж, уян хатан зохицуулахыг хүслээ. Гэр бүл, хөдөлмөр, нийгмийн хамгааллын сайд Т. Аубакир ахмад настуудын амьдралын аюулгүй байдлыг бодох ёстой гэсэн байр суурь илэрхийлж, тэтгэврийн зээлийн зарцуулалт хэрэглээнд зориулагдаж байна гэсэн судалгааны дүгнэлтийг мэдээлэв. Улсын Их Хурлын гишүүн Э. Батшугар энэ оны тавдугаар сард батлагдсан Зээлийн мэдээллийн тухай хуульд нэмэлт, өөрчлөлт оруулах тухай хуулийн хэрэгжилт хангалтгүй байгааг анхааруулж, Монголбанк холбогдох журмыг нэн даруй баталж, мөрдүүлэхэд анхаарал хандуулж ажиллахыг зөвлөв. Улсын Их Хурлын гишүүн Ж. Батсуурь уг журам батлагдахыг хүлээсэн хүлээлт нийгэмд их байгааг дурдаж, хэзээ батлагдахыг асуухад Монголбанкны дэд ерөнхийлөгч Г. Энхтайван энэ оны есдүгээр сарын 1 гэхэд бүрэн шийдвэрлэнэ гэсэн хариулт өгөв. Улсын Их Хурлын гишүүн Ц. Баатархүү тэтгэврийн зээлийг хэрэглээний зээлийн ангиллаас гаргаж, хүүг бууруулах боломжтой талаар санал хэлж, Монголбанк шийдвэр гаргахдаа уг шийдвэрт хамгйин түрүүнд өртөх хүмүүсийн, ахмад настнуудын саналыг сонсдог, тэдний шийдвэр гаргах үйл явцад оролцуулдаг байх ёстой гэлээ. Улсын Их Хурлын гишүүн Б. Бат-Эрдэнэ банкны салбарын зохицуулалтыг хэрэгжүүлж байгаа хүмүүс болон зарим улс төрчдийн хариуцлагагүй байдлыг шүүмжилж, тэтгэврийн зээлийн асуудлыг арилжааны банкинд нь үлдээхийг зөвлөв. Улсын Их Хурлын гишүүн Д. Ганмаа манай улсад тэтгэвэрт гарч байгаа хүмүүсийн зөвхөн 15 хувь нь тэтгэвэр авах боломжтой байдаг болон ялангуяа эрчүүдийн дундаж наслалт дэлхийн дунджаас 10 насаар бага байгааг дурдаад, санхүүгийн үйлчилгээг хүндээ ээлтэй болгоход анхаарах шаардлагатай гэсэн бол Улсын Их Хурлын гишүүн Х. Болормаа хэрэглээний зээлийн өсөлтөд тэтгэврийн зээлийн үзүүлж буй нөлөө, өр, орлогын харьцааг 50х50, 70х30 гэсэн харьцаагаар тооцоход ямар дүн гарч байгаа зэргийг асууж тайлбар аваад, Монголбанкны шийдвэрийг эсэргүүцэж байгаагаа илэрхийлэв. Байнгын хорооны дарга Л. Энхнасан Монголбанкны Мөнгөний бодлогын хорооны энэ оны зургадугаар сарын шийдвэр зөвхөн шинээр зээл авагчдад хамаарна, өмнө зээл авсан иргэдэд хамаарахгүй байгаа учир ахмад настнууд шинээр зээл авах гэтэл өмнөх зээлээ тэглэх шаардлага тавьж байгаа нь хүндрэл үүсгэж буйг болон зээлийн хугацааг 12 сараар хязгаарласны үндэслэл, үр дагаварын талаар асууж, хариулт авсан юм. Монголбанкны дэд ерөнхийлөгч энэ асуултад хариулахдаа, Мөнгөний бодлогын хорооноос зээлийн хугацаанд ямар нэг хязгаарлалт тавиагүй гэдгийг мэдэгдэв. Улсын Их Хурлын гишүүд асуулт асууж, хариулт авч дууссаны дараа ахмад настныг төлөөлсөн оролцогчдын үгийг сонсов. Иргэн н. Алтанзул олон мянган ахмад настыг төлөөлж байгаагаа дурдаж, Байнгын хороны хуралдаанд оролуох боломж олгосон Нийгмийн бодлогын байнгын хорооны дарга Л. Энхнасанд талархал илэрхийлээд, төр засаг, төв банкнаас ахмадуудад чиглэсэн бодлого, шийдвэр гаргахдаа амьдралын бодит нөхцөл байдал, тэтгэврийн хүрэлцээг бодитоор үнэлж, хүний эрхийг дээдлэхийг шаардав."
  },
  {
    "id": "75244-7",
    "url": "https://www.parliament.mn/nn/75244/",
    "title": "НББХ: Монгол Улсын 2024 оны төсвийн гүйцэтгэл, 2025 оны төсвийн тодотголыг хэлэлцэж, НДҮЗ-д нэр дэвшигчийн дэмжин, тэтгэврийн зээлийн зохицуулалтын талаарх мэдээллийг сонслоо",
    "date": "2025-07-01",
    "category": "Байнгын хороо",
    "part": 7,
    "totalParts": 7,
    "content": "Тэрбээр, Монголбанкнаас гаргасан тэтгэврийн зээлийг 50 хувиар хасах журам нь ахмадуудын тэтгэвэрийг өдөр тутмын хэрэгцээтэй эм тариагаа авахад хүрэлцэхгүй болгож, урьдчилж авсан зээлийг давхар төлүүлэх байдлаар арилжааны банкнууд шударга бус нөхцөл үүсгэж, ахмад настны нэр төр, эдийн засгийн эрх чөлөө зөрчигдөж, бухимдал, итгэл алдрах байдлыг үүсгэж байна гэлээ. Мөн Монголбанк олон нийтэд тодорхой бус, ойлгомжгүй мэдээлэл түгээж байгаа нь төөрөгдөлд хүргэж буйг дурдаад, тэтгэврийн зээлийг 50х50-ийн өр, орлогын харьцаагаар хязгаарлах шийдвэрийг нэн даруй цуцалж, 100 хувийн зээлийн эрхийг сэргээх, Монголбанк болон төрийн байгууллагууд олон нийтэд ил тод, ойлгомжтой, хариуцлагатай мэдээ, асуудлыг мэдээлдэг байх, ахмад нсатны эрх ашиг хөндөгдсөн аливаа бодлого, шийдвэр гаргахдаа ахмадын төлөөллийг оролцуулдаг тогтолцоог бүрэлдүүлэх, тэтгэврийн зээлийн хүүг бууруулах, зээлийн хугацааг 36 сар хүртэл сунгах нөхцөлийг бүрдүүлэх, зээл авахад арилжааны банкнууд өмнө авсан зээлээ төлөөд дахин ав гэсэншаардлага тавьж буйг болиулах зэрэг шаардлагыг уншиж танилцуулав. Түүнчлэн тэрбээр ахмадууд бидэнд халамж биш шударга хандлага хэрэгтэй, бидний амьдрал зөвхөн статистик биш гээд, бид бол бодит амьдралтай, түүхтэй, нийгмийн зүтгэлтэй иргэд гэсэн юм. Тэрбээр өнөөдрийн хуралдаанаас бидний дуу хоолойг сонсож, дорвитой шийд гаргахыг хүсье гээд, банкнаас тэтгэврийн зээл авч чадахгүй болсон ахмад настнууд банк бус санхүүгийн байгууллагаас өндөр хүүтэй зээл авахаас өөр аргагүй байдалд орж буйг ярив. Байнгынхорооны дарга Л. Энхнасан ахмад настны төлөөллийг хүлээн авч уулзахыг Монголбанканд даалгаж, асуудлыг ийм болтол ужигруулсанд харамсаж байгаагаа илэрхийлэв. Дараа нь хэлэлцэж буй асуудалтай холбогдуулан Улсын Их Хурлын гишүүн Ц. Идэрбат, С. Зулпхар, С. Эрдэнэбат, Б. Бат-Эрдэнэ, О. Саранчулуун, Д.Үүрийнтуяа, мөн Байнгын хорооны дарга Л. Энхнасан нар үг хэллээ. Улсын Их Хурлын гишүүд тэтгэврийн зээлийн зохицуулалтад уян хатан хандах, асуудлыг тодорхой, нээлттэй ярилцаж шийдвэрлэх, хүүг бууруулах, үйлчилгээг түвэг чирэгдэлгүй үзүүлдэх байх, асуудалд судалгаа, тооцоотой хандах, эрсдэлтэй, эмзэг бүлэгт хамаарах ахмад настнуудыг ядууралд өртүүлэхгүй байх, нөхцөл байдлыг дордуулахгүйгээр шийдвэрлэх, шийдвэр гаргагчид иргэдээ сонсдог байх талаар санал хэлж, алдаа гаргасан бол түүнийгээ цаг алдалгүй засаж, залруулдаг байхад анхаарах, Монголбанкны Мөнгөний бодлогын хороог яаралтай хуралдуулах, санхүүгийн хэрэглээг хязгаарлах нь ахмад настан, хөгжлийн бэрхшээлтэй иргэдийн эрүүл мэндэд давхар эрсдэл учруулж байгааг анхаарах, мөн халамж, сургалт, зээлийн бүтээгдэхүүн хослуулсан цргц хөтөлбөр хэрэгжүүлэхийг зөвлөн, гаргаж байгаа шийдвэртээ анхаарал болгоомжтой хандахыг сануулав. Тэтгэврийн зээл бол тэтгэвэр хүрэлцээгүй байгааг илэрхийлдэг зүйл болохыг мөн сануулж, тэтгэврийн тогтолцоо, тэтгэврийн даатгалын сангийн менежментийг сайжруулахгүйгээр шууд хязгаарлалт хийж, гэнэтийн шийдвэрийг урьдчилж мэдэгдэхгүй, ямар нэг хугацаа өгөлгүйгээр шууд хэрэгжүүлж байгаагаас ийм хүндрэлтй нөхцөл байдал үүсэж буйг дүгнэн, арга барилаа өөрчлөх цаг болсныг сануулж байлаа. Байнгын хорооны дарга Л. Энхнасан тэтгэврийн зээлийн зохицуулалтын талаар Монголбанк, Засгйн газарт тодорхой шаардлага, үүрэг даалгавар өгсөн тогтоол гаргаж хүргүүлэх нь зүйтэй гэсэн санал гаргаж, Улсын Их Хурлын гишүүдийн хэлсэн санал, иргэдийн хүсэлтийг тусгасан Байнгын хорооны хуралдааны тэмдэглэлийг Монголбанканд хүргүүлэхээр тогтлоо. Мөн энэ шийдвэрийг дахин харж үзэж, ирэх долоо хоногт Мөнгөний бодлогын хорооны хурлыг хуралдуулахыг Монголбанканд үүрэг болголоо гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": "75243-1",
    "url": "https://www.parliament.mn/nn/75243/",
    "title": "АБГББХ: Барбадос Улс, Эсватинийн Хаант Улс, Бүгд Найрамдах Тринидад ба Тобаго Улс, Бүгд Найрамдах Ботсвана Улстай дипломат харилцаа тогтоох тухай УИХ-ын тогтоолын төслийг дэмжлээ",
    "date": "2025-07-01",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Аюулгүй байдал, гадаад бодлогын байнгын хороо өнөөдөр /2025.07.01/ хуралдаж, “Барбадос Улстай дипломат харилцаа тогтоох тухай”, “Эсватинийн Хаант Улстай дипломат харилцаа тогтоох тухай”, “Бүгд Найрамдах Тринидад ба Тобаго Улстай дипломат харилцаа тогтоох тухай”, “Бүгд Найрамдах Ботсвана Улстай дипломат харилцаа тогтоох тухай” УИХ-ын тогтоолын төслүүдийг хэлэлцлээ. Тогтоолын төслүүдийн талаар Гадаад харилцааны сайд Б. Батцэцэг танилцуулсан юм. Тэрбээр, Монгол Улсын Үндэсний аюулгүй байдлын үзэл баримтлал, Гадаад бодлогын үзэл баримтлалыг үндэслэн НҮБ-ын гишүүн бүх улстай дипломат харилцаа тогтоох шийдвэрийг УИХ-ын Аюулгүй байдал, гадаад бодлогын байнгын хороо 2013 онд гаргасан. Энэхүү шийдвэрийн мөрөөр өнгөрсөн хугацаанд Эсватинийн Хаант Улс, Барбадос Улс, Бүгд Найрамдах Тринидад ба Тобаго Улс, мөн хамгийн сүүлд Бүгд Найрамдах Ботсвана Улстай тус тус дипломат харилцаа тогтоох тухай Хамтарсан албан мэдээнд гарын үсэг зурсан. Манай дотоодын хууль тогтоомжийн дагуу улс тус бүр дээр дипломат харилцаа тогтоох тухай УИХ-ын тогтоол батлуулах шаардлагатай. Ингэснээр манай улсын НҮБ-ын гишүүн бүх 192 улстай дипломат харилцаа тогтоох зорилт бүрэн хэрэгжинэ гэлээ. НҮБ-ын бүх гишүүн улстай дипломат харилцаа тогтоосон улс орон цөөн байдаг бөгөөд энэ нь манай улсын идэвхтэй дипломат үйл ажиллагаа, энхийг эрхэмлэсэн, нээлттэй, бие даасан, олон тулгуурт гадаад бодлогын чухал илэрхийлэл хэмээн онцолсон. Хэлэлцэж буй асуудалтай холбогдуулан УИХ-ын гишүүд асуулт асууж, үг хэлсэн. УИХ-ын гишүүн С. Эрдэнэболд, 2025 оны 07 дугаар сарын 1-ний байдлаар хэдэн оронтой дипломат харилцаа тогтоосныг тодруулсан. Гадаад харилцааны сайд Б. Батцэцэг, Монгол Улс НҮБ-д 1961 онд элссэнээс хойш бүх улстай дипломат харилцаа тогтоох зорилт тавьсан. Гадаад бодлогын болон аюулгүй байдлын үзэл баримтлал зэрэг олон баримт бичигт зорилтоо тусган бүх улстай дипломат харилцаа тогтоох эрмэлзэлтэй явсаар ирсэн. НҮБ албан ёсоор манай улсаас гадна 192 гишүүн оронтой. Манай улс дээрх дөрвөн улстай дипломат харилцаа тогтоосноор НҮБ-ын 192 гишүүн оронтой дипломат харилцаатай болох юм. 192 улстай дипломат харилцаа тогтоосон улс орон олон байдаггүй юм билээ. Үүнийг манай гадаад бодлогын нэг ололт гэж зүй ёсоор хэлж байна гэсэн хариулт өглөө. Байнгын хорооны хуралдаанд оролцсон гишүүдийн олонх Барбадос Улс, Эсватинийн Хаант Улс, Бүгд Найрамдах Тринидад ба Тобаго Улс, Бүгд Найрамдах Ботсвана Улстай дипломат харилцаа тогтоох тухай УИХ-ын тогтоолын төслүүдийг хэлэлцэн батлахыг дэмжин, Байнгын хорооны санал, дүгнэлтийг чуулганы нэгдсэн хуралдаанд танилцуулахаар тогтов. Дараа нь Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн хоёр дахь хэлэлцүүлгийг хийлээ. Тогтоолын төслийн талаар Сангийн сайд Б. Жавхлан танилцуулсан. Тэрбээр, Mонгол Улсын нэгдсэн төсвийн гүйцэтгэл, Засгийн газрын санхүүгийн нэгтгэсэн тайланд тус Байнгын хороонд харьяалагдах Гадаад харилцааын сайд, Батлан хамгаалахын сайд, Онцгой байдлын ерөнхий газрын нийт 69 байгууллагын төсвийн гүйцэтгэл, санхүүгийн тайланг нэгтгэн гаргасан. Тус байнгын хорооны төсвийн ерөнхийлөн захирагчдын нийт зарлага болон цэвэр зээлийн дүн 1,082.4 тэрбум төгрөгийн гүйцэтгэл гарч, үүнээс урсгал зардалд 912.3 тэрбум төгрөг, хөрөнгийн зардалд 170.1 тэрбум төгрөгийг зарцуулсан байна. Улсын төсвийн хөрөнгө оруулалтаар 2024 онд тус байнгын хороонд харьяалагдах 3 төсвийн ерөнхийлөн захирагчийн 19 төсөл, арга хэмжээнд 91.2 тэрбум төгрөгийн санхүүжилтийг олгож, гүйцэтгэл 86.4 хувийн биелэлттэй байна гэлээ. Монгол Улсын Ерөнхий аудитор С. Магнайсүрэн, Гадаад харилцааны сайд, Батлан хамгаалахын сайд, Үндэсний аюулгүй байдлын зөвлөлийн нарийн бичгийн даргын төсвийн 2024 оны санхүүгийн тайлан, төсвийн гүйцэтгэлд хийсэн аудитын дүгнэлтийг танилцуулаад, анхаарал хандуулах шаардлагатай асуудлыг талаар мэдээлсэн. Төсвийн ерөнхийлөн захирагчдын хэрэгжүүлсэн хөтөлбөр, хөтөлбөрийн үр дүн, чанар, тоон хэмжээг төсвийн гүйцэтгэлтэй уялдуулан хяналт шинжилгээ, үнэлгээ хийж баталгаажуулах нь зүйтэй гэсэн зөвлөмжийг аудитын дүгнэлтэд үндэслэн өгчээ. Мөн Засгийн газрын 2022 оны \"Шинэ цэргийн анги байгуулах\" тогтоолын хүрээнд Зэвсэгт хүчний дугаар ангийн барилга байгууламжийн угсралтын ажилд 2022 онд 1.9 тэрбум төгрөгийн санхүүжилт олгосноос хойш дахин санхүүжилт хийгдээгүйгээс барилгын ажил царцсан, хийгдсэн ажлын чанар байдал муудах болон анхны төсөвт өртөг нэмэгдэх эрсдэл үүссэн, мөн 2024 онд шинээр баригдаж буй Зэвсэгт хүчний тусгай байгууламжийн барилга хугацаандаа баригдахгүй байх эрсдэл үүссэнийг сануулсан байна. Тогтоолын төсөлтэй холбогдуулан УИХ-ын гишүүд асуулт асууж, үг хэлсэн. Тухайлбал, УИХ-ын гишүүн С. Эрдэнэболд төрийн шийдвэр гаргалтын үе шатанд мэдээллийн нэгдсэн санг эргэлтэд оруулж, шийдвэр гаргалтыг эрэмбэлэх, Үндэсний аудитын газар төрийн шийдвэр гаргалтын үнэлгээг хийх төсөөтэй аргын судалгаа боловсруулж, эрэмбэлэх загварчлал хийх шаардлагатай хэмээсэн. УИХ-ын гишүүн Г. Хосбаяр Өвөрхангай аймгийн цэргийн 256-р ангийн хөрөнгө оруулалт төсөвт суугаагүй байгааг анхаарах, Бүсчилсэн хөгжлийг дэмжих 60 тэрбум төгрөгийн хөрөнгө оруулалтын гүйцэтгэл 100 хувь гэсэн байгаа нь бодит бус гэсэн байр суурьтай байгаагаа илэрхийлсэн. Эцэст нь Монгол Улсын 2024 оны нэгдсэн төсвийн гүйцэтгэл, Засгийн газрын санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн хоёр дахь хэлэлцүүлгийг явуулсан талаарх санал, дүгнэлтийг Төсвийн зарлагын хяналтын дэд хороонд хүргүүлэхээр тогтсон юм. Мөн хуралдаанаар Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн хоёр дахь хэлэлцүүлгийг явуулав. Сангийн сайд Б. Жавхлан хуулийн төслийн талаар танилцуулав. Аюулгүй байдал, гадаад бодлогын байнгын хороонд харьяалагддаг Батлан хамгаалахын сайдын багцын төсөв 2025 оны батлагдсан төсвөөс урсгал зардал 24.4 тэрбум төгрөг, хөрөнгийн зардал 9.6 тэрбум төгрөг, нийт 34.3 тэрбум төгрөгөөр бууруулахаар төлөвлөсөн гэлээ. Үндэсний аюулгүй байдлын зөвлөлийн Нарийн бичгийн даргын багцын төсөв 2025 оны батлагдсан төсвөөс урсгал зардал 0.7 тэрбум төгрөг, нийт 0.7 тэрбум төгрөгөөр бууруулахаар төлөвлөсөн. Тус салбарын төрийн албан хаагчийн тоог 9 хувиар буюу 8 орон тоогоор бууруулж, 90 орон тоотой байхаар тооцжээ. Шадар сайдын багцын 2025 оны батлагдсан төсвөөс хөрөнгийн зардлыг 5.9 тэрбум төгрөг, урсгал зардлыг 26.3 тэрбум төгрөгөөр буюу 32.2 тэрбум төгрөгөөр бууруулахаар төлөвлөсөн нь нийт зардлын 8.3 хувь юм байна. Салбарын төрийн албан хаагчдын орон тоог 9 хувиар бууруулах арга хэмжээг авч хэрэгжүүлэхтэй холбогдуулан тус салбарын цалингийн санг 10.8 тэрбум төгрөгөөр бууруулахаар төлөвлөжээ."
  },
  {
    "id": "75243-2",
    "url": "https://www.parliament.mn/nn/75243/",
    "title": "АБГББХ: Барбадос Улс, Эсватинийн Хаант Улс, Бүгд Найрамдах Тринидад ба Тобаго Улс, Бүгд Найрамдах Ботсвана Улстай дипломат харилцаа тогтоох тухай УИХ-ын тогтоолын төслийг дэмжлээ",
    "date": "2025-07-01",
    "category": "Байнгын хороо",
    "part": 2,
    "totalParts": 2,
    "content": "Харин сайдын эрхлэх асуудлын тусгай чиг үүргийн байгууллагуудаас тээвэр шатахуун, дотоод томилолт, нормын хувцас, эрдэм шинжилгээ, судалгаа, байгалийн гамшиг ослын үр, дагаварыг арилгах зардлуудыг бууруулахгүйгээр тусгажээ. Гадаад харилцааны сайдын багцын 2025 оны батлагдсан төсвөөс эдгээр бодлогын хүрээнд урсгал зардал 8.5 тэрбум төгрөгөөр, хөрөнгийн зардал 1.7 тэрбум төгрөгөөр, нийт 10.2 тэрбум төгрөгөөр бууруулахаар төлөвлөсөн болно. Тус салбарын төрийн албан хаагчийн тоог 9 хувиар буюу 47 орон тоогоор бууруулж, 728 орон тоотой байхаар тооцсон байна. Гадаад харилцааны сайдын багцын хувьд төрийн өндөр, дээд айлчлал болон өндөр түвшний зочин төлөөлөгч хүлээн авах арга хэмжээг зохион байгуулж ажилладаг тул гадаад томилолт, зочин төлөөлөгч хүлээн авах зардлыг бууруулаагүй гэв. Мөн суугаа орны инфляцийн түвшин, эдийн засгийн байдал, амьжиргааны түвшинээс шалтгаалан өргөн хэрэглээний барааны үнэ, хэрэглээний зардал өдрөөс өдөрт нэмэгдэж байгаатай холбогдуулан үйл ажиллагааны зардлыг бууруулаагүй аж. Дипломат төлөөлөгчдийн газрууддын орон тоог бусад төсөвт байгууллагуудтай адилхан зарчим баримтлан 9 хувиар тооцсон гэсэн мэдээлэл өгсөн. Соёл, спорт, аялал жуулчлал, залуучуудын сайдын багцаас Монгол Улсыг олон улсад сурталчлан таниулах арга хэмжээний зардал 9.6 тэрбум төгрөгийг Гадаад харилцааны сайдын багцад шилжүүлсэнтэй холбоотойгоор Гадаад харилцааны сайдын багцын урсгал зардал 2025 оны батлагдсан төсвөөс 1.1 тэрбум төгрөгөөр нэмэгдсэн байна. Ийнхүү 2025 оны төсөвт тодотгол хийснээр нэгдсэн төсвийн тэнцвэржүүлсэн орлогыг 3 их наяд 260 тэрбум төгрөгөөр бууруулж, 30 их наяд 209.9 тэрбум төгрөг, нэгдсэн төсвийн нийт зарлагын хэмжээг 1 их наяд 856.5 тэрбум төгрөгөөр бууруулж, 31 их наяд 575.1 тэрбум төгрөгт хүргэж, нэгдсэн төсвийн тэнцвэржүүлсэн тэнцэл 1 их наяд 365.2 тэрбум төгрөг буюу дотоодын нийт бүтээгдэхүүний 1.5 хувийн алдагдалтай болж буй юм байна. Монгол Улсын Ерөнхий аудитор С. Магнайсүрэн, Байнгын хороо энэхүү төслийг хэлэлцэн шийдвэрлэхдээ дараах асуудалд анхаарал хандуулахыг санал болгосон. Төсвийн тодотголтой хамт Улсын Их Хуралд өргөн барьсан тогтоолын төсөлд “2025, 2026 оны төсвийн жилд өндөр насны тэтгэвэр тогтоолгох болон хүндэтгэн үзэх бусад шалтгаанаар чөлөөлөгдсөн орон тоонд нөхөн томилгоо хийхгүй байх, шинээр ажлын чиг үүрэг, албан тушаалын орон тоо бий болгохгүй байх, ажлын байрны ачааллыг нягтруулах зэргээр цалин хөлсний зардлыг хэмнэх” гэж заажээ. Энэ нь чиг үүргийн судалгааг хийсний үндсэн дээр ажлын ачааллыг нягтруулж орон тоогоо зорилтот түвшин хүртэл нэгэнт бууруулсан байгууллагад сул орон тоонд нөхөн томилгоо хийхгүй байх нь тухайн байгууллагын хэвийн үйл ажиллагааг алдагдуулах, үндсэн чиг үүргээ хэрэгжүүлэх боломжгүй нөхцөл байдал үүсгэх эрсдэл байгааг анхаарч үзэхийг санал болгосон байна. Тэрбээр Монгол Улсын 2025 оны төсвийн тухай хуульд өөрчлөлт оруулах тухай хуулийн төсөл нь Монгол Улсын Их Хурлын хяналт шалгалтын тухай хуулийн 23 дугаар зүйлд заасан шаардлагыг хангасан гэж дүгнэсэн хэмээсэн юм. Төсвийн тодотголтой холбогдуулан УИХ-ын гишүүд асуулт асууж, үг хэлсэн бөгөөд хуулийн төслийн хоёр дахь хэлэлцүүлгийг хийсэн талаарх санал, дүгнэлтийг Төсвийн байнгын хороонд хүргүүлэхээр боллоо хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75242-1",
    "url": "https://www.parliament.mn/nn/75242/",
    "title": "ТББХ: Монгол Улсын 2024 оны төсвийн гүйцэтгэл, 2025 оны төсвийн тодотголын хоёр дахь, Үндэсний их баяр наадмын тухай хуульд өөрчлөлт оруулах тухай хуулийн төслийн анхны хэлэлцүүлгийг хийв",
    "date": "2025-07-01",
    "category": "Байнгын хороо",
    "part": 1,
    "totalParts": 3,
    "content": "Улсын Их Хурлын Төрийн байгуулалтын байнгын хорооны өнөөдрийн /2025.07.01/ хуралдаанаар Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн хоёр дахь хэлэлцүүлгийг явууллаа. Тогтоолын төслийн талаар Шадар сайд С. Амарсайхан танилцуулав. Тэрбээр, Монгол Улсын нэгдсэн төсвийн тэнцвэржүүлсэн орлого ба тусламжийн дүн 2024 онд 29 их наяд 670.8 тэрбум төгрөг, нийт зарлага ба цэвэр зээлийн дүн 30 их наяд 591.1 тэрбум төгрөг, нэгдсэн төсвийн тэнцвэржүүлсэн нийт тэнцэл 2 их наяд 451.0 тэрбум төгрөгөөр сайжирч, 920.2 тэрбум төгрөгийн алдагдалтай гарсан ба сүүлийн 3 жил дараалан төсвийн алдагдлыг үе шаттайгаар бууруулж ажиллалаа. Mонгол Улсын нэгдсэн төсвийн гүйцэтгэл, Засгийн газрын санхүүгийн нэгтгэсэн тайланд тус Байнгын хороонд харьяалагдах Монгол Улсын Ерөнхийлөгчийн Тамгын газар, Монгол Улсын Их Хурлын дарга, Монгол Улсын Ерөнхий сайд, Монгол Улсын Үндсэн хуулийн цэцийн дарга, Үндэсний аюулгүй байдлын зөвлөлийн нарийн бичгийн дарга, Сонгуулийн ерөнхий хорооны дарга, Төрийн албаны зөвлөлийн дарга, Монгол Улсын тэргүүн шадар сайд бөгөөд Эдийн засаг, хөгжлийн сайд, Монгол Улсын Шадар сайд, Монгол Улсын сайд, 20 минут хот үндэсний хорооны дарга, Монгол Улсын сайд, Засгийн газрын хэрэг эрхлэх газрын дарга, Монгол Улсын сайд, Хяналт, үнэлгээний үндэсний хорооны даргын багцын 196 төсөвт байгуулллага, 4 төсөл, сан, төрийн өмчийн 10 аж ахуй нэгж нийт 210 байгууллагын төсвийн гүйцэтгэл, санхүүгийн тайланг нэгтгэн гаргасан гэлээ. Улсын төсвийн гүйцэтгэлээр тус Байнгын хорооны төсвийн ерөнхийлөн захирагчдын нийт зарлага болон цэвэр зээлийн дүн 1 их наяд 327.8 тэрбум төгрөгийн гүйцэтгэлтэй гарч, үүнээс урсгал зардалд 937.7 тэрбум төгрөг, хөрөнгийн зардалд 390.1 тэрбум төгрөгийг зарцуулсан байна. Улсын төсвийн хөрөнгө оруулалтаар 2024 онд тус байнгын хороонд харьяалагдах 5 төсвийн ерөнхийлөн захирагчийн 66 төсөл, арга хэмжээнд 300.6 тэрбум төгрөгийн санхүүжилтийг олгож, гүйцэтгэл 66.5 хувийн биелэлттэй гарсан гэсэн мэдээллийг өглөө. Монгол Улсын Ерөнхий аудитор С. Магнайсүрэн, Монгол Улсын Ерөнхийлөгчийн Тамгын газрын дарга, Монгол Улсын Их Хурлын даргын болон Монгол Улсын Ерөнхий сайдын, Засгийн газрын Хэрэг эрхлэх газрын даргын эрхлэх асуудлын хүрээний байгууллагууд, Монгол Улсын Үндсэн хуулийн цэцийн дарга, Сонгуулийн ерөнхий хороо, Төрийн албаны зөвлөлийн дарга, Монгол Улсын сайд, 20 минутын хот үндэсний хорооны даргын 2024 оны санхүүгийн нэгтгэсэн тайланд дүгнэлт гаргасан талаар танилцуулав. Үндэсний аудитын газраас төсвийн ерөнхийлөн захирагчдын хэрэгжүүлсэн хөтөлбөр, хөтөлбөрийн үр дүн, чанар, тоон хэмжээг төсвийн гүйцэтгэлтэй уялдуулан хяналт шинжилгээ, үнэлгээ хийж баталгаажуулах зөвлөмжийг өгсөн байна. Мөн төсвийг зохистой удирдаагүйгээс авлага, өр төлбөр үүсгэсэн, тооцоо нийлж, актаар баталгаажуулаагүй, эзэн холбогдогч тодорхойгүй, хугацаа хэтэрсэн, найдваргүй болох эрсдэлтэй авлагыг барагдуулах арга хэмжээг авч хэрэгжүүлэхийг зөвлөмждөө тусгасан байна. Түүнчлэн төсвийн ерөнхийлөн захирагчдын төсвийн зарцуулалт, худалдан авах, хөрөнгө оруулалтын үйл ажиллагаа дахь эрсдэлийг бууруулж, дотоод аудитыг гүйцэтгэх, төсвийн ерөнхийлөн захирагчид худалдан авах ажиллагааг хууль тогтоомжид нийцүүлэн зохион байгуулах зөвлөмж өгчээ. Хэлэлцэж буй асуудалтай холбогдуулан УИХ-ын гишүүд асуулт асууж, байр сууриа илэрхийлсэн бөгөөд тогтоолын төслийн хоёр дахь хэлэлцүүлгийг хийсэн талаарх санал, дүгнэлтийг Төсвийн зарлагын хяналтын дэд хороонд хүргүүлэхээр боллоо. Мөн хуралдаанаар Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн хоёр дахь хэлэлцүүлгийг хийв. Хуулийн төслүүдийн талаар Сангийн сайд Б. Жавхлан танилцуулж, эдийн засгийн сорилт, хүндрэлийг даван туулахад төсвийн сахилга бат, үр ашигтай зарцуулалт онцгой чухал үүрэгтэй гээд тиймээс “Хэмнэлтийн тодотгол”-д бүх шатны төрийн байгууллагуудын тэвчиж болох зардлыг хэмнэх зарчмыг баримталсныг онцолсон. Энэ хүрээнд бүх шатны төрийн байгууллагуудын тэвчиж болох зардал, бүх хөтөлбөр, арга хэмжээг зогсоох аж. Цомхон, бүтээмжтэй төртэй байхын тулд төрийн албаны орон тоог 2026 оны хөгжлийн төлөвлөгөөнд нийцүүлэн 9 хувиар бууруулахаар тооцжээ. Мөн төсвийн байгууллагын тээвэр, шатахуун, дотоод албан томилолт, хичээл үйлдвэрлэлийн зардал, төрийн өндөр, дээд айлчлал болон өндөр түвшний зочин төлөөлөгч хүлээн авахаас бусад гадаад албан томилолт, зочин төлөөлөгч хүлээн авах зардал, тавилга, эд хогшил худалдан авах, урсгал засвар хийх болон багаж техникийн зардал, төрийн болон хувийн хэвшлийн байгууллагуудад олгодог татаасын зардал, байгууллагаас олгох нэг удаагийн болон бусад төрлийн тэтгэмж, урамшуулал, хөтөлбөр, арга хэмжээний зардал зэргийг хэмнэхээр тооцож холбогдох өөрчлөлтийг тодотголын төсөлд тусгасан хэмээлээ. Монгол Улсын Ерөнхийлөгчийн Тамгын газрын даргын багцын урсгал зардлыг 4.2 тэрбум төгрөг, хөрөнгийн зардлыг 305.9 сая төгрөг, нийт зардлыг 4.5 тэрбум төгрөгөөр бууруулахаар төлөвлөсөн. Ерөнхийлөгчийн Тамгын газрын даргын багцын хэмжээнд төрийн албан хаагчийн тоог 9 хувиар буюу 19 орон тоогоор бууруулж, 380 орон тоотой байхаар тооцсон байна. Монгол Улсын Их Хурлын даргын төсвөөс урсгал зардлыг 8.2 тэрбум төгрөгөөр бууруулахаар төлөвлөж, багцын хэмжээнд 126 орон тоо буурч, 934 орон тоотой байхаар тооцсон байна. Улсын Их Хурлын Тамгын газрын даргын багц дахь УИХ гишүүдийн төсөв, Байнгын хороодын үйл ажиллагааны зардал, УИХ дахь намын бүлгийн үйл ажиллагааны зардлыг тус тус бууруулахгүй байхаар тооцжээ. Монгол Улсын сайд, Засгийн газрын Хэрэг эрхлэх газрын даргын 2025 оны батлагдсан төсвөөс нийт зардлыг 40.8 тэрбум төгрөг, хөрөнгийн зардлыг 1.1 сая төгрөг, нийт зардлыг 41.9 тэрбум төгрөгөөр бууруулахаар төлөвлөж, сайдын багцын хэмжээнд төрийн албан хаагчийн тоог 50 орон тоогоор бууруулан 537 орон тоотой байхаар тооцсон гэв. Монгол Улсын Ерөнхий сайд төрийн чиг үүргийг оновчтой зохион байгуулж, цомхон, чадварлаг бүтцээр ажиллах зорилт тавьж зарим сайдын чиг үүргийг ойролцоо чиг үүрэг эрхэлдэг, харилцан уялдаа бүхий үйл ажиллагаа гүйцэтгэж байгаа бусад сайдын эрхлэх асуудалд шилжүүлэх болсонтой холбогдуулан төсвийн тодотголын төсөлд зарим өөрчлөлтийг тусгажээ. Тухайлбал, хилийн бүс дэх тээвэр, логистикийн нэгдсэн сүлжээг хөгжүүлэх, хилийн боомтын хөгжлийн бодлого, төлөвлөлтийн асуудлыг Сангийн сайдын чиг үүрэгт, хөгжлийн бодлого, төлөвлөлтийн баримт бичиг, Засгийн газрын үйл ажиллагааны хөтөлбөрийн хэрэгжилтэд хяналт тавих асуудлыг Тэргүүн Шадар сайд бөгөөд Эдийн засаг, хөгжлийн сайдын чиг үүрэгт, 20 минутын хотын хөгжлийн асуудлыг Хот байгуулалт, барилга, орон сууцжуулалтын сайдын чиг үүрэгт тус тус шилжүүлж холбогдох төсвийн өөрчлөлтийг хийсэн байна."
  },
  {
    "id": "75242-2",
    "url": "https://www.parliament.mn/nn/75242/",
    "title": "ТББХ: Монгол Улсын 2024 оны төсвийн гүйцэтгэл, 2025 оны төсвийн тодотголын хоёр дахь, Үндэсний их баяр наадмын тухай хуульд өөрчлөлт оруулах тухай хуулийн төслийн анхны хэлэлцүүлгийг хийв",
    "date": "2025-07-01",
    "category": "Байнгын хороо",
    "part": 2,
    "totalParts": 3,
    "content": "Чиг үүргийн өөрчлөлттэй холбогдуулан Монгол Улсын сайд, Хяналт, үнэлгээний Үндэсний хорооны даргын ажлын алба, Монгол Улсын сайд, Боомтын сэргэлтийн Үндэсний хорооны даргын ажлын алба, Монгол Улсын сайд, 20 минутын хот Үндэсний хорооны даргын ажлын албыг тус тус татан буулгахаар тооцон зардлыг бууруулжээ. Мөн Үндсэн хуулийн Цэц, Шадар сайд, Төрийн албаны зөвлөл, Сонгуулийн ерөнхий хорооны даргын багцын төсвийг хэрхэн бууруулахаар тусгасан талаар мэдээлсэн. Ийнхүү 2025 оны төсөвт тодотгол хийснээр нэгдсэн төсвийн тэнцвэржүүлсэн орлогыг 3 их наяд 260 тэрбум төгрөгөөр бууруулж, 30 их наяд 209.9 тэрбум төгрөг, нэгдсэн төсвийн нийт зарлагын хэмжээг 1 их наяд 856.5 тэрбум төгрөгөөр бууруулж, 31 их наяд 575.1 тэрбум төгрөгт хүргэж, нэгдсэн төсвийн тэнцвэржүүлсэн тэнцэл 1 их наяд 365.2 тэрбум төгрөг буюу дотоодын нийт бүтээгдэхүүний 1.5 хувийн алдагдалтай болж байна гэж Сангийн сайд тодотгосон юм. Үндэсний аудитын газраас уул уурхайн салбарын орлого гадаад зах зээлийн нөхцөл байдлаас хамаарч тодорхой бус эрсдэлтэй байгаа учир уул уурхайн бус орлогын боломжит эх үүсвэрийг бүрэн дайчлах, татварын хуримтлагдсан өр төлбөрийг барагдуулах, хураалт, үйлчилгээг сайжруулахад анхаарч ажиллах зөвлөмжийг өгсөн хэмээн Монгол Улсын Ерөнхий аудитор С. Магнайсүрэн танилцуулсан. Тэрбээр, төрийн албан хаагчдын тоог чиг үүргийн давхардал, ажлын байрны ачаалалд бүрэн шинжилгээ хийлгүйгээр нийгэм, эдийн засгийн нөхцөл байдалтай уялдуулан бүх төсвийн ерөнхийлөн захирагч нарын орон тоог жигд 9 хувиар бууруулахаар тооцсон нь төрийн үйлчилгээний чанар хүртээмжийг бууруулж болзошгүй. Иймд төсвийн ерөнхийлөн захирагчид өөрийн хариуцсан салбартаа чиг үүргийн шинжилгээ, ажлын байрны ба бүтээмжийн үнэлгээг хийсний үндсэн дээр ажлын ачааллыг оновчтой хуваарилах зорилгоор харьяа байгууллагуудын орон тоонд зохицуулалт хийх боломжийг олгох асуудлыг судлаж үзэхийг зөвлөмждөө тусгасан хэмээлээ. Үндэсний аудитын газар Монгол Улсын 2025 оны төсвийн тухай хуульд өөрчлөлт оруулах тухай хуулийн төсөл нь Монгол Улсын Их Хурлын хяналт шалгалтын тухай хуулийн 23 дугаар зүйлд заасан шаардлагыг хангасан гэж дүгнэсэн байна. Төсвийн тодотголын танилцуулга болон аудитын дүгнэлттэй холбогдуулан УИХ-ын гишүүд асуулт асууж, байр сууриа илэрхийлсэн. Тухайлбал Байнгын хорооны дарга Ц. Сандаг-Очир, энэ жил зуншлага муу, ихэнх аймгийн нутаг хуурайшил ихтэй байна. Олон газар түймэр гарлаа. Төсвийн тодотголоор онцгой байдлын албаны үйл ажиллагааны зардлыг хассан уу. Алба хаагчдын хэвийн ажиллах нөхцөл хангагдсан уу хэмээн лавласан. Онцгой байдлын ерөнхий газрын дарга, хошууч генерал Г. Ариунбуян, Өнөөдөр улсын хэмжээнд нэг түймэртэй байна. 2025 он гарсаар нийт 144 удаагийн ой, хээрийн түймэр бүртгэгдсэн. Энэ түймрийн 30 гаруй хувь нь Сэлэнгэ аймгийн нутагт гарчээ. Өнгөрсөн оны мөн үетэй харьцуулбал ойн түймэр 75 хувиар, хээрийн түймэр 17 орчим хувиар өссөн байна. Ой, хээрийн гал түймэрт урьдчилсан байдлаар 68.300 орчим га ойн талбай, хээрийн 570 орчим мянган га талбай өртсөн. Урьдчилсан байдлаар зургаа орчим тэрбум төгрөгийн хохирол учирсан байна. Түймэр унтраах ажиллагаанд онцгой байдлын байгууллагаас давхардсан тоогоор 2900 гаруй албан хаагч, хилийн цэрэг, цагдаа, зэвсэгт хүчин, орон нутгийн мэргэжлийн анги, иргэд нийлээд 7700 гаруй хүн, 1200 гаруй автомашин, 3 нисдэг тэрэгтэйгээр ажиллалаа. Өнөөдрийн байдлаар Сэлэнгэ аймгийн Хүдэр суманд нэг түймрийг унтраахаар ажиллаж байна. Тус аймгийн Мандал, Хүдэр, Алтанбулаг суманд гарсан түймрийг цурманд оруулсан. Онцгой байдлын байгууллагын төсөв, хөрөнгө оруулалтыг нэмэгдүүлэх талаар УИХ, Засгийн газар онцгойлон анхаарсаар ирсэн. Тэгэхдээ бидэнд хэрэгцээ шаардлага байсаар байна. Цаг агаарын хуурайшилтай үед нийслэл, бусад говийн аймаг, зүүн бүсийн аймгуудын хүч хэрэгслийг бүгдийг нь татаж оролцуулж байгаа. Цаашдаа үе шаттайгаар хүн хүчний тоо, техник, тоног төхөөрөмжийн хангамжийг нэмэгдүүлэх асуудал чухал байгаа. Төрийн хэмнэлтийн горим мөрдөгдөж байгаа учраас орон тоогоо 9 хувиар бууруулах, тэгэхдээ аль болохоор гал унтраах анги салбараас бус дунд түвшний мэргэжилтнүүдийн хүрээнд дотооддоо зохицуулалт хийхээр ярилцаж байна гэсэн хариулт өгсөн. Сангийн яамны Төсвийн бодлого, төлөвлөлтийн газрын дарга М. Санжаадорж, Онцгой байдлын байгууллагын төсөв тодотголоор 26.8 тэрбум төгрөгөөр буурсан. Энэ нь төрийн албан хаагчдын орон тоог 9 хувь бууруулахтай холбоотой зардал байна. Онцгой байдлын байгууллагын хэрэгжүүлж байгаа арга хэмжээ, цаашдын хэрэгжүүлэх стратеги, бусад асуудлыг маш сайн ойлгож байгаа гэлээ. Төсвийн тодотголтой холбогдуулан УИХ-ын гишүүдээс зарчмын зөрүүтэй санал гараагүй бөгөөд төслийг хэлэлцсэн талаарх Байнгын хорооны санал, дүгнэлтийг Төсвийн байнгын хороонд хүргүүлэхээр тогтов. Дараа нь Улсын Их Хурлын гишүүн Х. Тэмүүжин нарын 3 гишүүн санаачлан боловсруулж, 2025 оны 03 дугаар сарын 17-ны өдөр Улсын Их Хуралд өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүд, Улсын Их Хурлын гишүүн Х. Тэмүүжин нарын 11 гишүүн санаачлан боловсруулж, 2025 оны 06 дугаар сарын 10-ны өдөр Улсын Их Хуралд өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүд, Улсын Их Хурлын гишүүн О. Цогтгэрэл нарын 26 гишүүн санаачлан боловсруулж, 2025 оны 03 дугаар сарын 17-ны өдөр өргөн мэдүүлсэн Монгол Улсын Их Хурлын хяналт шалгалтын тухай хуульд өөрчлөлт оруулах тухай хуулийн төсөл, Улсын Их Хурлын гишүүн Б. Бат-эрдэнэ нарын 10 гишүүн санаачлан боловсруулж, 2025 оны 06 дугаар сарын 19-ний өдөр өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөл, Улсын Их Хурлын гишүүн А. Ариунзаяа нарын 9 гишүүн санаачлан боловсруулж, 2025 оны 06 дугаар сарын 19-ний өдөр өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төсөл хуулийн төсөл, Улсын Их Хурлын гишүүн Х. Булгантуяа нарын 20 гишүүн санаачлан боловсруулж, 2025 оны 06 дугаар сарын 25-ны өдөр өргөн мэдүүлсэн Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн төслүүдийн анхны хэлэлцүүлгийг явууллаа. Дээрх хуулийн төслүүдийг хэлэлцэх эсэх асуудлыг 2025 оны 6 дугаар сарын 23, 25-ны өдрийн чуулганы нэгдсэн хуралдаанаар шийдвэрлэж, анхны хэлэлцүүлэгт бэлтгүүлэхээр Төрийн байгуулалтын байнгын хороонд шилжүүлсэн юм. Монгол Улсын Их Хурлын чуулганы хуралдааны дэгийн тухай хуулийн 39.26-т “Нэг асуудлаар 2 ба түүнээс дээш хуулийн төсөл өргөн мэдүүлсэн бөгөөд хууль санаачлагчид нь нэгтгэн хэлэлцэхийг зөвшөөрсөн бол Байнгын хороо тэдгээрийг анхны хэлэлцүүлгийн шатанд нэгтгэн 1 төсөл болгож Байнгын хорооны санал, дүгнэлтийн хамтаар ..."
  },
  {
    "id": "75242-3",
    "url": "https://www.parliament.mn/nn/75242/",
    "title": "ТББХ: Монгол Улсын 2024 оны төсвийн гүйцэтгэл, 2025 оны төсвийн тодотголын хоёр дахь, Үндэсний их баяр наадмын тухай хуульд өөрчлөлт оруулах тухай хуулийн төслийн анхны хэлэлцүүлгийг хийв",
    "date": "2025-07-01",
    "category": "Байнгын хороо",
    "part": 3,
    "totalParts": 3,
    "content": "нэгдсэн хуралдаанаар хэлэлцүүлнэ.” гэж заасныг үндэслэн дээр дурдсан гишүүдээс санаачлан өргөн мэдүүлсэн хуулийн төслүүдийг нэгтгэн Байнгын хороо болон нэгдсэн хуралдааны хэлэлцүүлэгт бэлтгэх үүрэг бүхий Ажлын хэсгийг Улсын Их Хурлын даргын 2025 оны 06 дугаар сарын 27-ны өдрийн 288 дугаар захирамжаар Улсын Их Хурлын гишүүн Б. Баярбаатар, Н. Алтаншагай, П. Сайнзориг, Г. Уянгахишиг, Ө. Шижир нарын бүрэлдэхүүнтэйгээр байгуулсан. Тус ажлын хэсгийн ахлагч Б. Баярбаатар Байнгын хороонд танилцуулга хийлээ. Ажлын хэсэг 2025 оны 06 дугаар сарын 29, 30, 07 дугаар сарын 01-ний өдрүүдэд хуралдсан бөгөөд хуралдаанд хууль санаачлагч Улсын Их Хурлын гишүүн Х. Тэмүүжин, О. Цогтгэрэл, Б. Бат-Эрдэнэ, А. Ариунзаяа, Х. Булгантуяа нарын хуулийн төслийн талаарх танилцуулгыг сонсож, Ажлын хэсгийн гишүүд хууль санаачлагчдаас асуулт асууж, хариулт авсан гэлээ. Хууль санаачлагч Улсын Их Хурлын гишүүн Х. Тэмүүжин, О. Цогтгэрэл, Б. Бат-Эрдэнэ, А. Ариунзаяа, Х. Булгантуяа нараас Байнгын хороо болон чуулганы нэгдсэн хуралдаанаар хуулийн төслүүдийг нэгтгэн хэлэлцэхийг дэмжиж буйгаа илэрхийлсэн бөгөөд ажлын хэсгийн хуралдаанаар хуулийн төслүүдийг нэгтгэн Байнгын хороо болон чуулганы нэгдсэн хуралдааны анхны хэлэлцүүлэгт бэлтгэхийг дэмжих асуудлаар санал хураалт явуулахад, хуралдаанд оролцсон гишүүд 100 хувь дэмжсэн хэмээсэн. Ажлын хэсэг нэгтгэсэн төсөлд Агаар, орчны бохирдлын дэд хорооны эрхлэх асуудлыг хоёр төсөлд буюу Улсын Их Хурлын гишүүн А. Ариунзаяа, Б. Бат-Эрдэнэ нарын гишүүдийн өргөн мэдүүлсэн төслүүдэд агуулга нь адилхан ч томьёолол зөрүүтэй байсныг Улсын Их Хурлын гишүүн А. Ариунзаяа нарын гишүүдийн төслөөр нэгтгэсэн аж. Мөн хууль санаачлагчид хуулийн төслийн дагаж мөрдөх хугацааг ялгаатайгаар өргөн мэдүүлсэн асуудлыг хэлэлцээд нэгтгэсэн төсөлд батлагдсан өдрөөс дагаж мөрдөхөөр тусгасан байна. Ажлын хэсгийн хуралдаанаар дээрх хуулийн төслүүдийг нэгтгэн хэлэлцэж, зарчмын зөрүүтэй 17 саналын томьёолол боловсруулан Байнгын хорооны хуралдаанаар хэлэлцүүлэхээр танилцуулсан юм. Мөн хуулийн төслүүдийг хэлэлцсэн талаарх Төсвийн байнгын хорооны санал, дүгнэлтийг УИХ-ын гишүүн Х. Болормаа, Ёс зүй, дэгийн байнгын хорооны санал, дүгнэлтүүдийг УИХ-ын гишүүн Г. Очирбат танилцуулсан. Нэгтгэсэн төсөлтэй холбогдуулан УИХ-ын гишүүд асуулт асууж, байр сууриа илэрхийлсэн бөгөөд Байнгын хороо хуулийн төслүүдийг зүйл бүрээр нь хэлэлцэн ажлын хэсгээс болон УИХ-ын гишүүдээс гаргасан зарчмын зөрүүтэй саналын томьёоллуудаар санал хураалт явуулж, Байнгын хорооны санал, дүгнэлтийг чуулганы нэгдсэн хуралдаанд танилцуулахаар тогтов. Байнгын хороо мөн хуралдаанаар Үндэсний их баяр наадмын тухай хуульд өөрчлөлт оруулах тухай хуулийн төслийн анхны хэлэлцүүлгийг явуулсан. Хуулийн төслийг зүйл бүрээр нь хэлэлцсэн бөгөөд хуулийн төсөлтэй холбогдуулан УИХ-ын гишүүдээс зарчмын зөрүүтэй санал гараагүй тул хуулийн төслийн анхны хэлэлцүүлгийг эцэслэн батлах үе шаттай нэгтгэх горимын саналыг УИХ-ын гишүүн Э. Одбаяр гаргасан. Энэхүү саналыг хуралдаанд оролцсон гишүүдийн олонх дэмжсэнээр энэ өдрийн хуралдаан өндөрлөлөө хэмээн Улсын Их хурлын Хэвлэл мэдээллийн газраас мэдээллээ."
  },
  {
    "id": "75241-1",
    "url": "https://www.parliament.mn/nn/75241/",
    "title": "АҮББХ: Монгол Улсын 2024 оны төсвийн гүйцэтгэл, 2025 оны төсвийн тодотголын төслүүдийн хоёр дахь хэлэлцүүлгийг хийж, Байнгын хорооны тогтоолуудыг баталлаа",
    "date": "2025-07-01",
    "category": "Байнгын хороо",
    "part": 1,
    "totalParts": 4,
    "content": "Монгол Улсын Их Хурлын Аж үйлдвэржилтийн бодлогын байнгын хороо өнөөдөр (2025.07.01)-ийн хуралдааныг Улсын Их Хурлын гишүүн Д. Жаргалсайхан даргалан явуулж, Монгол Улсын 2024 оны нэгдсэн төсвийн гүйцэтгэл, Засгийн газрын санхүүгийн нэгтгэсэн тайлан болон Монгол Улсын 2025 оны төсвийн тухай хуульд өөрчлөлт оруулах тухай хуулийн төслүүдийн хоёр дахь хэлэлцүүлгийг хийж, Байнгын хорооны тогтоолуудыг баталлаа. Монгол Улсын 2024 оны нэгдсэн төсвийн гүйцэтгэл, Засгийн газрын санхүүгийн нэгтгэсэн тайлангийн талаарх танилцуулгыг Монгол Улсын Тэргүүн шадар сайд бөгөөд Эдийн засаг, хөгжлийн сайд Н. Учрал хийлээ. Монгол Улсын нэгдсэн төсвийн тэнцвэржүүлсэн орлого ба тусламжийн дүн 2024 онд 29670.8 тэрбум төгрөг, нийт зарлага ба цэвэр зээлийн дүн 30591,1 тэрбум төгрөг болж, нэгдсэн төсвийн тэнцвэржүүлсэн нийт тэнцэл 2451.0 тэрбум төгрөгөөр сайжирч, 920.2 тэрбум төгрөгийн алдагдалтай гарсан болон сүүлийн гурван жил дараалан төсвийн алдагдлыг үе шаттайгаар бууруулсан тухай тэрбээр танилцуулгадаа онцлов. Аж үйлдвэржилтийн бодлогын байнгын хорооны эрхлэх асуудлын хүрээнд хамаарах Аж үйлдвэр, эрдэс баялгийн болон Хүнс, хөдөө аж ахуй, хөнгөн үйлдвэрийн сайд нарын багцын нийт 94 байгууллагын төсвийн гүйцэтгэл, санхүүгийн тайланг Монгол Улсын 2024 оны төсвийн гүйцэтгэл, санхүүгийн тайланд нэгтгэснийг Тэргүүн шадар сайд танилцуулж, эдгээр сайд нарын нийт зарлага ба цэвэр зээлийн дүн 744.8 тэрбум төгрөгийн гүйцэтгэлтэй, үүнээс урсгал зардалд 550.7 тэрбум төгрөг хөрөнгийн зардалд 144.9 тэрбум төгрөг зарцуулсан байгааг мэдээллээ. Мөн улсын төсвийн хөрөнгө оруулалтаар 2024 онд Хүнс, хөдөө аж ахуй, хөнгөн үйлдвэрийн сайд 81 төсөл арга хэмжээг 105.2 тэрбум төгрөгөөр санхүүжүүлсэн нь төлөвлөсөн хөрөнгө оруулалтын 87.4 хувь болсон байна. Тус байнгын хороонд харьяалагдах төсвийн ерөнхийлөн захирагч нар буюу Аж үйлдвэр, эрдэс баялгийн, Зам тээврийн хөгжлийн, Хот байгулалт, барилга, орон сууцжуулалтын, Хүнс, хөдөө аж ахуй, хөнгөн үйлдвэрийн болон Эрчим хүчний сайд нарын 2024 оны төсвийн гүйцэтгэл, санхүүгийн тайланд хийсэн аудитын дүгнэлтийг Монгол Улсын ерөнхий аудитор С. Магнайсүрэн танилцуулав. Аж үйлдвэр, эрдэс баялгийн сайдын эрхлэх асуудлын хүрээний байгууллагуудын 2024 оны санхүүгийн нэгтгэсэн тайланд харьяа 28 байгууллагын тайланг нэгтгэснээс 19 байгууллагад дүгнэлт гаргаж, есөн байгууллагыг түүвэрт хамруулсан байна. Төсвийн ерөнхийлөн захирагч буюу сайдын тайланг “хязгаарлалттай” гэж дүгнэсэн бол, харьяа таван байгууллагад “өөрчлөлтгүй”, 13 байгууллагад “хязгаарлалттай”, нэг байгууллагад “сөрөг” дүгнэлт өгчээ. Аудитаар нийт 316.0 тэрбум төгрөгийн 198 зөрчил илэрснээс 0.2 тэрбум төгрөгийн зөрчилд 22 төлбөрийн акт тогтоож, 254.5 тэрбум төгрөгийн зөрчлийг таслан зогсоох 89 албан шаардлага хүргүүлж, 53.2 тэрбум төгрөгийн зөрчлийг давтан гаргахгүй байх 80 зөвлөмж өгч, 2.3 тэрбум төгрөгийн зөрчилд хариуцлага тооцуулах зургаан албан шаардлага хүргүүлж, хууль хяналтын байгууллагад 5.8 тэрбум төгрөгийн нэг асуудлыг шилжүүлэхээр шийдвэрлэсэн байна. Нягтлан бодох бүртгэл, тайлагналтай холбоотой нийт 79.6 тэрбум төгрөгийн 64 алдаа илэрснээс 78.3 тэрбум төгрөгийн 52 алдааг аудитын явцад залруулж, 1.3 тэрбум төгрөгийн алдааг залруулах 12 зөвлөмж өгсний дээр нийцлийн асуудлаар нийт 1222.0 тэрбум төгрөгийн 72 зөрчил илэрснээс 2.8 сая төгрөгийн зөрчилд нэг төлбөрийн акт, 282.7 тэрбум төгрөгийн зөрчлийг таслан зогсоох 24 шаардлага, 908.2 тэрбум төгрөгийн зөрчлийг давтан гаргахгүй байх 42 зөвлөмж өгч, 31.1 тэрбум төгрөгийн зөрчилд хариуцлага тооцуулах таван албан шаардлага хүргүүлжээ. Түүнчлэн аудитын байгууллагаас өмнөх онд өгсөн зөвлөмжийн хэрэгжилтийг бүрэн хангуулах үр дүнтэй арга хэмжээ авч хэрэгжүүлэх, авлага, өр төлбөр үүсгэсэн, тооцоо нийлж баталгаажуулаагүй, хугацаа хэтэрсэн болон олон жилийн насжилттай, эрсдэлтэй авлагыг барагдуулах, төрийн өмчийн 51.0-ээс дээш хувийн оролцоотой гурван компанийн санхүүгийн тайланг төсвийн ерөнхийлөн захирагчийн тайланд нэгтгэх шаардлагатайг Монгол Улсын ерөнхий аудитор С. Магнайсүрэн анхааруулав. Мөн Зам, тээврийн хөгжлийн сайдын эрхлэх асуудлын хүрээний байгууллагуудын 2024 оны тайланд харьяа 36 байгууллагын санхүүгийн тайланг нэгтгэснээс 30 байгууллагад дүгнэлт гаргаж, зургаан байгууллагыг түүвэрт хамруулсан бөгөөд төсвийн ерөнхийлөн захирагч буюу сайдын тайланд “хязгаарлалттай”, харьяа 16 байгууллагад “өөрчлөлтгүй”, 12 байгууллагад “хязгаарлалттай”, хоёр байгууллагад “Сөрөг” гэсэн дүгнэлт өгсөн байна. Санхүүгийн тайлангийн аудитаар 407.8 тэрбум төгрөгийн 271 зөрчил илэрснээс 0.1 тэрбум төгрөгийн зөрчилд 35 төлбөрийн акт тогтоож, 313.1 тэрбум төгрөгийн зөрчлийг таслан зогсоох 101 албан шаардлага, 94.6 тэрбум төгрөгийн зөрчилд 134 зөвлөмж өгч, хариуцлага тооцуулах нэг албан шаардлага хүргүүлсэн байна. Нягтлан бодох бүртгэл, тайлагналтай холбоотой нийт 416.0 тэрбум төгрөгийн 41 алдаа илэрснээс аудитын явцад 40 алдааг залруулж, нэг алдааг залруулах зөвлөмж өгч, нийцлийн асуудлаар 120.0 тэрбум төгрөгийн 84 зөрчил илэрснээс 3.0 сая төгрөгийн зөрчилд хоёр төлбөрийн акт тогтоож, 68.6 тэрбум төгрөгийн зөрчлийг таслан зогсоох 21 албан шаардлага хүргүүлж, 51.4 тэрбум төгрөгийн зөрчлийг давтан гаргахгүй байх 61 зөвлөмж өгчээ. Улсын төсвийн хөрөнгө оруулалтаар нийт 2.9 их наяд төгрөгийн төсөвт өртөгтэй, 2024 онд 737.1 тэрбум төгрөгийн санхүүжих дүнтэй 125 төсөл, арга хэмжээг хэрэгжүүлэхээр баталснаас 85 төсөл, арга хэмжээг шинээр төлөвлөж хэрэгжүүлсэн бөгөөд нийт 176.3 тэрбум төгрөгийн төсөвт өртөгтэй 17 барилга байгууламж, их засварын ажлыг байнгын ашиглалтад оруулсан байна. Төсөл, арга хэмжээний санхүүжилт 65.6 хувьтай байна. Мөн дотоод хяналтыг сайжруулах, алдаа, зөрчлийг 20-оос доошгүй хувиар бууруулах тухай өмнөх онд өгсөн аудитын албан шаардлагын хэрэгжилт хангалтгүй байна гэсэн дүгнэлтийг ерөнхий аудитор танилцуулав. Хот байгуулалт, барилга, орон сууцжуулалтын сайдын эрхлэх асуудлын хүрээний байгууллагуудын 2024 оны санхүүгийн нэгтгэсэн тайланд 10 байгууллагын санхүүгийн тайлан нэгтгэснээс таван байгууллагад дүгнэлт гарган, таван байгууллагыг аудитын түүвэрт хамруулсан байна. Аудитаар төсвийн ерөнхийлөн захирагчийн санхүүгийн нэгтгэсэн тайланд “хязгаарлалттай”, харьяа нэг байгууллагад “өөрчлөлтгүй”, дөрвөн байгууллагад “хязгаарлалттай” гэсэн дүгнэлт өгч, нийт 132.3 тэрбум төгрөгийн 51 зөрчил илэрснээс 1.2 тэрбум төгрөгийн зөрчилд есөн төлбөрийн акт тогтоон, 2.8 тэрбум төгрөгийн зөрчлийг таслан зогсоох 29 албан шаардлага, 87.5 тэрбум төгрөгийн зөрчлийг давтан гаргахгүй байх 11 зөвлөмж өгч, 40.8 тэрбум төгрөгийн зөрчилд хариуцлага тооцуулах хоёр албан шаардлага хүргүүлсэн байна. Нягтлан бодох бүртгэл, тайлагналтай холбоотой нийт 36.2 тэрбум төгрөгийн 18 алдаа илэрсний 17-г аудитын явцад залруулж, нэг алдааг залруулах зөвлөмж өгсөн бол нийцлийн асуудлаар нийт 43.4 тэрбум төгрөгийн найман зөрчил илэрснээс 22.1 тэрбум төгрөгийн зөрчлийг таслан зогсоох гурван албан шаардлага, 20.3 тэрбум төгрөгийн зөрчлийг давтан гаргахгүй байх дөрвөн зөвлөмж өгч, 1.0 тэрбум төгрөгийн зөрчилд хариуцлага тооцуулах нэг албан шаардлага хүргүүлжээ."
  },
  {
    "id": "75241-2",
    "url": "https://www.parliament.mn/nn/75241/",
    "title": "АҮББХ: Монгол Улсын 2024 оны төсвийн гүйцэтгэл, 2025 оны төсвийн тодотголын төслүүдийн хоёр дахь хэлэлцүүлгийг хийж, Байнгын хорооны тогтоолуудыг баталлаа",
    "date": "2025-07-01",
    "category": "Байнгын хороо",
    "part": 2,
    "totalParts": 4,
    "content": "Тус салбарт улсын төсвийн хөрөнгө оруулалтаар нийт 1.1 их наяд төгрөгийн төсөвт өртөгтэй, 2024 онд 413.8 тэрбум төгрөгийн санхүүжих дүнтэй 140 төсөл, арга хэмжээг хэрэгжүүлэхээр баталснаас 59 төсөл, арга хэмжээг шинээр төлөвлөн хэрэгжүүлж, 78.3 тэрбум төгрөгийн төсөвт өртөгтэй 40 төсөл, арга хэмжээний хүрээнд барилга байгууламж, их засварын ажлыг ашиглалтад хүлээн авч, тоног төхөөрөмж нийлүүлэгдсэн байна. Төсөл, арга хэмжээний гүйцэтгэлийг хянаж, 77.1 хувийн санхүүжилтийг олгожээ. Хүнс, хөдөө аж ахуй, хөнгөн үйлдвэрийн сайдын эрхлэх асуудлын хүрээний байгууллагуудын тайланд харьяа 64 байгууллагын санхүүгийн тайланг нэгтгэснээс 52 байгууллагад дүгнэлт гаргаж, 12 байгууллагыг түүвэрт хамруулсан байна. Аудитаар төсвийн ерөнхийлөн захирагчийн санхүүгийн нэгтгэсэн тайланд “хязгаарлалттай”, харьяа 38 байгууллагад “өөрчлөлтгүй”, 12 байгууллагад “хязгаарлалттай”, хоёр байгууллагад “сөрөг” дүгнэлт өгсөн бөгөөд нийт 253.1 тэрбум төгрөгийн 229 зөрчил илэрснээс, 0.2 тэрбум төгрөгийн зөрчилд 38 төлбөрийн акт тогтоож, 230.8 тэрбум төгрөгийн зөрчлийг таслан зогсоох 92 албан шаардлага, 22.1 тэрбум төгрөгийн зөрчлийг давтан гаргахгүй байх 98 зөвлөмж өгч, хариуцлага тооцуулах нэг албан шаардлага хүргүүлжээ. Нягтлан бодох бүртгэл, тайлагналтай холбоотой нийт 147.6 тэрбум төгрөгийн 68 алдаа илэрснээс аудитын явцад 64 алдааг залруулж, дөрвөн алдааг залруулах зөвлөмж өгсөн бол нийцлийн асуудлаар нийт 10.1 тэрбум төгрөгийн 50 зөрчил илэрснээс, 1.5 сая төгрөгийн нэг төлбөрийн акт, 6.0 тэрбум төгрөгийн зөрчлийг таслан зогсоох 17 албан шаардлага, 4.1 тэрбум төгрөгийн зөрчлийг давтан гаргахгүй байх 31 зөвлөмж өгч, хариуцлага тооцуулах нэг албан шаардлагыг хүргүүлээд байгаа юм байна. Улсын төсвийн хөрөнгө оруулалтаар нийт 231.1 тэрбум төгрөгийн төсөвт өртөгтэй, 2024 онд 120.5 тэрбум төгрөгийн санхүүжих дүнтэй 80 төсөл, арга хэмжээг хэрэгжүүлэхээр баталснаас 54 төсөл, арга хэмжээг шинээр хэрэгжүүлж, 49.3 тэрбум төгрөгийн төсөвт өртөгтэй 38 барилга байгууламжийг ашиглалтад хүлээн авч, тоног төхөөрөмж нийлүүлсэн байна. Нийт төсөл, арга хэмжээний гүйцэтгэлийг хянаж, 73.7 хувийн санхүүжилтийг олгожээ. Мөн харьяа байгууллагуудын санхүүгийн тайланд бүртгээгүй 4.5 тэрбум төгрөгийн өр төлбөрийн үлдэгдлийг тооцоо нийлж, баталгаажуулан санхүүгийн тайланд бүртгэх тухай өмнөх онд өгсөн аудитын зөвлөмжийн хэрэгжилт хангалтгүй байжээ. Эрчим хүчний сайдын эрхлэх асуудлын хүрээний байгууллагуудын 2024 оны санхүүгийн нэгтгэсэн тайланд 33 тайлан нэгтгэснээс 29 байгууллагын тайланд дүгнэлт гаргаж, дөрвийг түүвэрт хамруулсан байна. Аудитаар төсвийн ерөнхийлөн захирагч буюу сайдын тайланд “хязгаарлалттай”, харьяа 25 байгууллагад “өөрчлөлтгүй”, дөрвөн байгууллагад “хязгаарлалттай” дүгнэлт өгчээ. Аудитаар нийт 145.4 тэрбум төгрөгийн 209 зөрчил илэрснээс 0.2 тэрбум төгрөгийн зөрчилд 45 төлбөрийн акт тогтоож, 74.5 тэрбум төгрөгийн зөрчлийг таслан зогсоох 88 албан шаардлага, 70.7 тэрбум төгрөгийн зөрчлийг давтан гаргахгүй байх 76 зөвлөмж хүргүүлэн, нягтлан бодох бүртгэл, тайлагналтай холбоотой 123.5 тэрбум төгрөгийн 73 алдааг аудитын явцад залруулсан байна. Санхүүгийн нийцлийн асуудлаар нийт 91.4 тэрбум төгрөгийн зөрчил илэрснээс 27.2 сая төгрөгийн 1 зөрчилд төлбөрийн акт тогтоож, 18.8 тэрбум төгрөгийн зөрчлийг таслан зогсоох 21 албан шаардлага хүргүүлж, 72.6 тэрбум төгрөгийн зөрчлийг давтан гаргахгүй байх 36 зөвлөмж өгсөн ажээ. Мөн улсын төсвийн хөрөнгө оруулалтаар оруулалтаар нийт 627.1 тэрбум төгрөгийн төсөвт өртөгтэй, 226.0 тэрбум төгрөгийн санхүүжих дүнтэй 56 төсөл, арга хэмжээг хэрэгжүүлэхээс 36 төсөл, арга хэмжээг 2024 онд шинээр баталсан бол 150.4 тэрбум төгрөгийн төсөвт өртөгтэй 13 барилга байгууламж, их засварын ажлыг ашиглалтад хүлээн авч, тоног төхөөрөмж нийлүүлэгдсэн байна. Нийт төсөл, арга хэмжээний гүйцэтгэлийг хянаж, 86.3 хувийн санхүүжилтийг олгожээ. Өмнөх оны аудитаар өгсөн улсын төсвийн хөрөнгө оруулалтаар хэрэгжүүлсэн 92.1 тэрбум төгрөгийн төсөвт өртөгтэй 63 төсөл, арга хэмжээг улсын комиссын актаар хүлээн авсан боловч ашиглагч байгууллагуудад шилжүүлээгүй 36.3 тэрбум төгрөгийн хөрөнгийн бүртгэл, өмчлөлийн асуудлыг шийдвэрлүүлэх зөвлөмжийн хэрэгжилт хангагдаагүй байна. Эдгээр сайд нарын төсвийн гүйцэтгэл, санхүүгийн тайланд хийсэн аудитын дүн, дүгнэлтээс үндэслэн анхаарах шаардлагатай асуудлуудыг Монгол Улсын ерөнхий аудитор дурдав. Тухайлбал, эрхлэх асуудлын хүрээний байгууллагуудад хэрэгжүүлэх дотоод хяналтыг сайжруулах, төрийн аудитын байгууллагаас өгсөн зөвлөмжийг бүрэн хангуулж ажиллах, төсвийн ерөнхийлөн захирагчдын хэрэгжүүлсэн хөтөлбөр, хөтөлбөрийн үр дүн, чанар, тоо хэмжээг төсвийн гүйцэтгэлтэй уялдуулан хяналт шинжилгээ, үнэлгээ хийж баталгаажуулах, худалдан авах ажиллагааг хууль, тогтоомжид нийцүүлэн зохион байгуулах, Төрийн хэмнэлтийн тухай хуулийн хэрэгжилтийг хангаж, төсвийн хөрөнгийг үр ашигтай зарцуулах, хэрэгжилтэд тавих хяналтыг сайжруулах, төсөв, хөрөнгийг зохистой удирдаагүйгээс авлага, өр төлбөр үүсгэсэн, тооцоо нийлж баталгаажуулаагүй, хугацаа хэтэрсэн болон олон жилийн насжилттай, эзэн холбогдогчгүй болж найдваргүй болох эрсдэлтэй авлагыг барагдуулах, төрийн өмчит болон төрийн өмчийн оролцоотой хуулийн этгээдүүдээр нийгмийн шинж чанартай төсөл, арга хэмжээг санхүүжүүлэхийг таслан зогсоох, төрийн болон орон нутгийн өмчит хуулийн этгээдийн эрх зүйн болон засаглалын орчныг сайжруулж, үйл ажиллагааны хараат бус, ил тод байдлыг хангах, харьяа байгууллагуудын төлөвлөлт, гүйцэтгэлийг хянаж нэгтгэх, үр дүнг үнэлэх, зохих арга хэмжээг тухай бүр авч ажиллах шаардлагатайг зөвлөлөө. Тэргүүн дэд сайдын хийсэн танилцуулга болон аудитын дүгнэлттэй холбогдуулан Улсын Их Хурлын гишүүн Д. Батбаяр, Л. Лувсанжамц, Г. Очирбат, Д. Пүрэвдаваа нар асуулт асууж, үг хэллээ. Улсын Их Хурлын гишүүд гадаад улс, олон улсын банк, санхүүгийн байгууллагын гэрээ, хэлэлцээрийн хүрээнд авсан боловч ашиглагдаагүй үлдсэн зээл, тэдгээрт тооцогдож буй хүүгийн хэмжээ, малын гоц халдварт, архаг өвчнөөс сэргийлэх, эрүүлжүүлэх ажлуудын үр дүн, хөнгөн үйлдвэрийг хөгжүүлэх үндэсний хөтөлбөрүүдийн хүрээнд хийсэн ажил, гарсан үр дүнгийн талаар, мөн үрж дууссан мөнгийг бус үр дүнг тайлагнаж, Улсын Их Хурлаар тэрхүү үр дүнг хэлэлцэх тухай, төсвийн ерөнхийлөн захирагчдын хөтөлбөрт тавигдсан 412 шалгуур үзүүлэлтийн биелэлт, хүрсэн түвшин, аудитаар илэрсэн зөрчил, дутагдлууд, тэдгээрийг хэрхэн арилгах, хариуцлага тооцох, төсвийн орлогыг урьдчилан болон тусгайлан хуваарилах хандлага бий болж байгааг хэрхэн засаж, залруулах, энэ талаарх эрх зүйн орчныг бүрдүүлэх ажлыг ажлыг яаравчлах болон татварын байгууллагаас татварын бүрдүүлэлт ноогдуулалттай холбоотой зөрчил, гэрээ, бараа, ажил үйлчилгээ, мөнгө угаасан байж болзошгүй нийт 7319.0 тэрбум төгрөгийн гэмт хэргийн шинжтэй асуудлыг хууль хяналтын байгууллагад шалгуулахаар шилжүүлсэн нь татварын нийт орлогын 26,7 хувьтай тэнцэж байгаа зэрэг тодорхой асуудлуудыг хөндөн тавьж байлаа. Мөн хугацаа хэтэрсэн, насжилт өндөртэй 1.1 их наяд төгрөгийн, нийт 3.9 их наяд төгрөгийн татварын өрийн үлдэгдлийн талаар асууж, тодруулга авсан юм. Улсын Их Хурлын гишүүн Д."
  },
  {
    "id": "75241-3",
    "url": "https://www.parliament.mn/nn/75241/",
    "title": "АҮББХ: Монгол Улсын 2024 оны төсвийн гүйцэтгэл, 2025 оны төсвийн тодотголын төслүүдийн хоёр дахь хэлэлцүүлгийг хийж, Байнгын хорооны тогтоолуудыг баталлаа",
    "date": "2025-07-01",
    "category": "Байнгын хороо",
    "part": 3,
    "totalParts": 4,
    "content": "Пүрэвдаваа эдийн засаг өсөлтгүй байхад төсвийг ихээхэн хэмжээгээр тэлсэн, 7.3 их наяд төгрөгийн гэмт хэргийн шинжтэй зөрчил үүсгэсэн асуудалд хуулийн хариуцлага тооцох ёстой гэж үзэж байгаагаа илэрхийлэв. Ингээд Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн хоёр дахь хэлэлцүүлгийг явуулсан тухай санал, дүгнэлтийг Төсвийн зарлагын хяналтын дэд хороонд хүргүүлэхээр боллоо. Үүний дараа Байнгын хорооны хуралдаанаар Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүд болон хамт өргөн мэдүүлсэн хууль, тогтоолын төслүүдийн хоёр дахь хэлэлцүүлгийг явуулав. Хууль, тогтоолын төслүүдийн талаарх танилцуулгыг Сангийн сайд Б. Жавхлан хийлээ. Сайд танилцуулгадаа эдийн засгийн сорилт, хүндрэлийг даван туулахад төсвийн сахилга бат, үр ашигтай зарцуулалт онцгой чухал болохыг тэмдэглэж, бүх шатын төрийн байгууллагуудын тэвчиж болох зардлыг хэмнэх зарчим баримталсныг онцлов. Цомхон бүтээмжтэй төртэй байхын тулд төрийн албаны орон тоог 2026 оны хөгжлийн төлөвлөгөөнд нийцүүлэн 9.0 хувиар бууруулахаар тооцсон байна. Төсвийн байгууллагын тээвэр шатахуун, дотоод албан томилолт, хичээл, үйлдвэрлэлийн зардал, төрийн өндөр дээд айлчлал болон өндөр түвшний зочин төлөөлөгчид хүлээн авахаас бусад гадаад том албан томилолт, зочин төлөөлөгч хүлээн авах зардал, тавилга эд хогшил худалдан авах урсгал засвар хийх болон багаж техникийн зардал төрийн болон хувийн хэвшлийн байгууллагуудад олгодог татаасны зардал байгууллагаас олгох нэг удаагийн болон бусад төрлийн тэтгэмж, урамшуулал, хөтөлбөр, арга хэмжээний зардал зэргийг үнэ хэмнэхээр тооцож холбогдох өөрчлөлтийг тодотголын төсөлд тусгажээ. Үүний хүрээнд Зам, тээврийн сайдын багцын төсөв 2025 оны батлагдсан төсвөөс урсгал зардал 1.5 тэрбум төгрөгөөр, хөрөнгийн зардал 76.0 тэрбум төгрөгөөр, нийт 77.5 тэрбум төгрөгөөр бууруулахаар төлөвлөж, салбарын төрийн албан хаагчийн тоог 9.0 хувиар буюу 26 орон тоогоор бууруулан, 256 орон тоотой байхаар тооцсон байна. Хот байгуулалт, барилга, орон сууцжуулалтын сайдын багцын төсөв 2025 оны батлагдсан төсвөөс урсгал зардал 2.2 тэрбум төгрөгөөр, хөрөнгийн зардал 21.1 тэрбум төгрөгөөр, нийт 23.3 тэрбум төгрөгөөр бууруулахаар, салбарын төрийн албан хаагчийн тоог есөн орон тоогоор бууруулж, 122 байхаар, Аж үйлдвэр, эрдэс баялгийн сайдын багцын төсвийг батлагдсанаас урсгал зардлыг 1.7 тэрбум, хөрөнгийн зардлыг 0.2 тэрбум, нийт 1.9 тэрбум төгрөгөөр бууруулж, орон тоог 33-аар бууруулан, 332 болгохоор, Хөдөө аж ахуйн салбарын батлагдсан нийт төсөв 723.0 тэрбум төгрөгийг 676.7 тэрбум төгрөг болгож, хөрөнгийн зардлаас 2.3 тэрбум, урсгал зардлаас 44.0 тэрбум төгрөг хасан, нийт 46.3 тэрбум төгрөгөөр буюу 7.0 хувиар бууруулахаар, салбарын хэмжээнд нийт 2117 орон тоо батлагдсанаас 187 орон тоог цомхотгохоор Эрчим хүчний сайдын багцаас хэмнэлтийн бодлогын хүрээнд 739.6 сая төгрөгөөр буурахаар, төрийн албан хаагчдын тоог 10-аар бууруулж, 100 орон тоотой байхаар тус тус тооцсон байна. Харин “Дулааны цахилгаан станц III” ТӨХК-ийн өндөр даралтын турбин цехийн барилга байгууламжид гарсан гэнэтийн аваар осол, гал гарч томоохон эрсдэл үүссэнтэй холбогдуулан гамшиг ослын хохирол, хор уршгийг бууруулах, өвлийн их ачаалалд дулаанжуулалтын тоноглолын бэлэн байдлыг хангах зайлшгүй шаардлагын хүрээнд 35.5 тэрбум төгрөг, Дулааны станцууд болон эрчим хүчний компаниудын найдвартай ажиллагааг хангах зорилгоор 9.1 тэрбум төгрөгийг, эрчим хүчний шөнийн тарифын хөнгөлөлтийн хугацааг уртасгасантай холбоотой 26.0 тэрбум төгрөгийг тус тус нэмж тусгажээ. Ингэж 2025 оны төсөвт тодотгол хийснээр нэгдсэн төсвийн тэнцвэржүүлсэн орлогыг 3260 тэрбум төгрөгөөр бууруулж, 30209.9 тэрбум төгрөг, нэгдсэн төсвийн нийт зарлагын хэмжээг 1856.5 тэрбум төгрөгөөр бууруулж, 31575.1 тэрбум төгрөгт хүргэж, нэгдсэн төсвийн тэнцвэржүүлсэн тэнцэл 1365.2 тэрбум төгрөг буюу дотоодын нийт бүтээгдэхүүний 1.5 хувийн алдагдалтай болж байна. Монгол Улсын 2025 оны төсвийн тухай хуульд өөрчлөлт оруулах тухай болон хамт өргөн мэдүүлсэн хууль, тогтоолын төслийн талаарх аудитын дүгнэлтийг Монгол Улсын ерөнхий аудитор С. Магнайсүрэн танилцуулсан юм. Төсвийн тодотголд тус байнгын хороонд хамаарах таван төсвийн ерөнхийлөн захирагчийн төсөвт төвлөрүүлэх орлогыг нийт 98,5 тэрбум төгрөгөөр, зарлагыг 77.0 тэрбум төгрөгөөр тус тус бууруулахаар төлөвлөснийг тэрбээр хүснэгтээр танилцуулсан юм. Байнгын хороо хууль, тогтоолын төслүүдийг хэлэлцэн шийдвэрлэхдээ уул уурхайн салбарын орлого тодорхой бус, эрсдэлтэй байгаа учир бусад салбарын орлогын боломжит эх үүсвэрийг бүрэн дайчилж, татварын хуримтлагдсан өр төлбөрийг барагдуулан, татвар хураалт, үйлчилгээг сайжруулах, төрийн албан хаагчдын тоог чиг үүргийн давхардал, ажлын байрны ачаалалд дүн шинжилгээ хийлгүй жигд 9.0 хувиар бууруулахаар тооцсон нь төрийн үйлчилгээний чанар, хүртээмжийг бууруулж болзошгүй тул төсвийн ерөнхийлөн захирагч нар хариуцсан салбартаа чиг үүргийн шинжилгээ, ажлын байрны ба бүтээмжийн үнэлгээг хийж, ажлын ачааллыг оновчтой хуваарилах үүднээс харьяа байгууллагуудын орон тоонд зохицуулалт хийх боломжийг олгох асуудлыг судалж үзэх, 2025, 2026 оны төсвийн жилд өндөр насны тэтгэвэр тогтоолгох, мөн хүндэтгэн үзэх бусад шалтгаанаар чөлөөлөгдсөн орон тоонд нөхөн томилгоо хийхгүй байх, шинээр ажлын чиг үүрэг, албан тушаалын орон тоо бий болгохгүй байх, ажлын байрны ачааллыг нягтруулах зэргээр цалин хөлсний зардлыг хэмнэхээр заасан нь судалгаанд үндэслэн ажлын ачааллыг нягтруулж, орон тоогоо зорилтот түвшинд хүртэл нэгэнт бууруулсан байгууллагад сул орон тоонд нөхөн томилгоо хийх боломжгүй нөхцөл үүсгэж тухайн байгууллагын хэвийн үйл ажиллагааг алдагдуулах, үндсэн чиг үүргээ хэрэгжүүлж чадахгүй болох эрсдэл үүсгэж болзошгүй байгааг анхаарах, цомхотголд орж буй албан хаагчдад төрийн албаны хуулийн 62.1.4-д заасны дагуу ажлаас чөлөөлөгдсөний гурван сарын цалинтай тэнцэх хэмжээний нэг удаагийн тэтгэмжийн зардал шаардагдах учир төсвийн тодотголд хамтад нь шийдвэрлэх шаардлагатайг анхаарахыг Байнгын хороонд зөвлөв. Мөн улсын төсөвт тодотгол хийх нөхцөл үүссэн тохиолдолд төрийн аудитын байгууллага стандартын дагуу хянаж, аудитын дүгнэлт гаргахад цаг хугацааны хязгаарлагдмал байдал гарч байгааг анхаарч, дүгнэлт гаргах, Улсын Их Хуралд хүргүүлэх зохистой хугацааг Төсвийн тухай хуульд тусгаж өгөх нь зүйтэйг санал болгов. Сангийн сайдын танилцуулга болгон аудитын дүгнэлттэй холбогдуулан Улсын Их Хурлын гишүүн Г. Очирбат төрийн албан хаагчдын ажил, албан тушаалын чиг үүргийн 20 орчим хувийн давхцал байгаа талаар Эдийн засаг, хөгжлийн сайд Н. Учрал танилцуулсныг дурдаж, төрийн ажил, үйлчилгээг цахимжуулах асуудлыг төрийн аудитын байгууллага цашид шахаж, шаардаж ажиллах нь зүйтэй гэсэн юм. Мөн Улсын Их Хурлыг гишүүн Х."
  },
  {
    "id": "75241-4",
    "url": "https://www.parliament.mn/nn/75241/",
    "title": "АҮББХ: Монгол Улсын 2024 оны төсвийн гүйцэтгэл, 2025 оны төсвийн тодотголын төслүүдийн хоёр дахь хэлэлцүүлгийг хийж, Байнгын хорооны тогтоолуудыг баталлаа",
    "date": "2025-07-01",
    "category": "Байнгын хороо",
    "part": 4,
    "totalParts": 4,
    "content": "Жангабыл газрын тосны үнэ дэлхийн зах зээл дээр нэмэгдэж байгаатай холбогдуулан нефть бүтээгдэхүүний нөөц бүрдүүлэх зардлыг төсвийн тодотголд тусгасан эсэхийг асууж хариулт авсан юм. Үүнд Сангийн сайд Б. Жавхлан шатахууны нөөц бүрдүүлэх талаар хариуцсан яамнаас санал ирээгүй тул тусгаагүй гэсэн хариулт өглөө. Хэлэлцэж байгаа асуудалтай холбогдуулан Байнгын хорооны гишүүдээс зарчмын зөрүүтэй санал гараагүй тул Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүд болон хамт өргөн мэдүүлсэн хууль, тогтоолын төслүүдийн хоёр дахь хэлэлцүүлгийг хийсэн талаарх Аж үйлдвэржилтийн бодлогын байнгын хорооны санал дүгнэлтийг Төсвийн байнгын хороонд хүргүүлэхээр тогтов. Дараа нь Байнгын хорооны 2024 оны 2 дугаар тогтоолоор байгуулагдсан “Тавантолгой түлш” ХХК-ийн үйлдвэрлэл, технологийн үйл ажиллагааны талаар шалган судлах, холбогдох санал, дүгнэлт гаргах, шийдвэрийн төсөл боловсруулах үүрэг бүхий хянан шалгах ажлын хэсгийн санал дүгнэлтэд үндэслэн боловсруулсан “Засгийн газарт чиглэл өгөх тухай” Байнгын хорооны тогтоолын төслийг хэлэлцлээ. Тогтоолын төсөлд, “Тавантолгой түлш” ХХК-ийн “Сайжруулсан шахмал түлш”-ний хүчин төгөлдөр мөрдөж байгаа MNS 5679:2022 стандарт нь ахуйн хэрэглээний шахмал түлшний олон улсын нийтлэг жишгийг хангахгүй байгаа тул “Ахуйн хэрэглээний шахмал түлш” техникийн шаардлага нэршлээр шинэ стандартыг боловсруулж батлан, хэрэглээнд нэвтрүүлж, аж ахуйн нэгжүүд энэхүү стандартын дагуу зах зээлийн зарчмаар чөлөөтэй өрсөлдөх боломж бүрдүүлэхийг холбогдох байгууллагуудад үүрэг болгох, “Эрдэнэс Тавантолгой” ХК-аас эргэн төлөгдөх нөхцөлтэй, зээлээр санхүүжүүлсэн 1.5 их наяд төгрөгийг эргүүлэн төлж, тус компанийн хувьцаа эзэмшигчдийн хохирол, алдагдлыг барагдуулах арга хэмжээ авахыг “Тавантолгой түлш” ХХК-д үүрэг болгох, мөн 2024 оны жилийн эцсийн байдлаар 905.8 тэрбум төгрөгийн хуримтлагдсан алдагдалтай “Тавантолгой түлш” ХХК-ийн өмчлөл, бүтэц, менежментийн оновчтой хувилбарыг судалж, бүтцийг сайжруулах, санхүүжилтийг оновчтой болгох санал боловсруулж, танилцуулах, улс, орон нутгийн төсөв, төсөл, хөтөлбөрүүдийн хүрээнд тус компанийн үйл ажиллагаатай холбоотой санхүүжилтийн зарцуулалтад хуульд заасан шаардлагатай арга хэмжээг авч, хэрэгжилтийн явцыг танилцуулахыг Засгийн газарт чиглэл болгохоор тусгасан байна. Мөн “Тавантолгой түлш” ХХК-ийн бизнес төлөвлөгөөг боловсруулж, танилцуулах, үйлдвэрийн худалдан авах ажиллагааг эрх зүйн хувьд төрийн нууцаас гаргах боломжийг судалж, танилцуулах, орчны бохирдлыг бууруулах үндэсний хөтөлбөрийн хэрэгжилтэд үр дагаврын үнэлгээ хийж, үр дүнг тайлагнахыг үүрэг болгожээ. Тогтоолын төсөлтэй холбоогдуулан Улсын Их Хурлын гишүүн П. Ганзориг асуулт асууж, тогтоолын төслийн заалт хоорондын зөрчил буюу шахмал түлшний болон компанийн асуудлуудыг зааглах шаардлагатай эсэх, мөн нийслэлийн өмчийн асуудлаар шийдвэр гаргах нь эрх зүйн зөрчил үүсгэх эсэх талаар тайлбар авав. Түүний дэвшүүлсэн асуудлыг тогтоолын төсөлд тусгаснаар баталъя гэсэн томъёоллоор санал хураалт явуулахад Байнгын хорооны хуралдаанд оролцсон гишүүдийн 76.9 хувь нь дэмжиж баталлаа. Мөн “Засгийн газарт чиглэл өгөх тухай” Байнгын хорооны бас нэг тогтоолы төслийг хэлэлцлээ. Тогтоолын төслийг Улсын Их Хурлын гишүүн Ж. Золжаргал танилцуулав. Тэрбээр танилцуулгадаа хүлэмжийн хийн ялгаруулалты багасгах нь дэлхий дахины шаардлага болоод байгааг дурдаж, Монгол Улсад эрчим хүч, аж үйлдвэр, эдийн засаг бүхэлдээ нүүрсэнд тулгуурласан хэвээр байгаатай холбогдуулж, урт, дунд, богино хугацааны хөгжлийн хөтөлбөр, бодлогын зорилтуудыг хангах, үндэсний аж үйлдвэржилтээ хөгжүүлэх, нүүрсхүчлийн хийн ялгаралыг багатай байдлаар төлөвлөх үүднээс “Нүүрс химийн үйлдвэрлэлийг хөгжүүлэх стратеги төлөвлөгөө” боловсруулж хэрэгжүүлэхийг Засгийн газарт чиглэл болгох нь зүйтэй гэж үзсэн талаар дурдав. Мөн тогтоолоор, уг стратеги төлөвлөгөөний хүрээнд шатахуун үйлдвэрлэж импортын хамаарлыг бууруулах, кокс, нийлэг материал, нүүрс химийн бүтээгдэхүүн үйлдвэрлэхэд татварын болон татварын бус дэмжлэг үзүүлэх эрх зүйн орчныг сайжруулах, нүүрс химийн үйлдвэрлэлийг эрчим хүч, хаягдал усны ашиглалт, “Тэрбум мод” үндэсний хөдөлгөөнтэй уялдуулах, үйлдвэрээс ялгарах нүүрсхүчлийн хийг газрын тосны олборлолтод ашиглах болон бусад шаардлагатай арга хэмжээг тодорхойлон төлөвлөх, хэрэгжилтийг хангах, “Нүүрс химийн үйлдвэрлэлийг хөгжүүлэх стратеги төлөвлөгөө”-г хэрэгжүүлж, түүний биелэлтэд хяналт тавьж ажиллахыг Засгийн газарт даалгахаар заажээ. Тогтоолын төслийн талаар Улсын Их Хурлын гишүүн Х. Жангабыл асуулт асууж, Улсын Их Хурлын гишүүн С. Замира үг хэлэв. Улсын Их Хурлын гишүүн С. Замира тогтоолын төслийг дэмжиж байгаагаа илэрхийлж, олон жил үнэгүйдүүлж ирсэн нүүрсээ боловсруулж, төрөл бүрийн бүтээгдэхүүн үйлдвэрлэн зах зээлд гаргах боломж бүрдүүлэхэд чиглэснийг сайшаав. Мөн Улсын Их Хурлын гишүүн П. Ганзориг найруулгын санал хэлсний дараа санал хураалт явуулахад Байнгын хорооны хуралдаанд оролцсон гишүүдийн 76.9 хувь нь дэмжиж, тогтоолыг баталлаа гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": "75240-1",
    "url": "https://www.parliament.mn/nn/75240/",
    "title": "БСШУСБХ: Төсвийн гүйцэтгэл болон Монгол Улсын 2025 оны төсвийн тодотголын төслийн хоёр дахь хэлэлцүүлгийг хийлээ",
    "date": "2025-07-01",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Боловсрол, соёл, шинжлэх ухаан, спортын байнгын хорооны өнөөдрийн (2025.07.01) хуралдаан 18 цаг 20 минутад гишүүдийн 86.7 хувийн ирцтэйгээр эхэлж, хоёр асуудал хэлэлцэхээр тогтов. Энэ өдрийн хуралдааныг Улсын Их Хурлын гишүүн Д. Рэгдэл даргаллаа. Эхлээд Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн хоёр дахь хэлэлцүүлгийг хийв. Улсын Их Хурлын гишүүн, Засгийн газрын гишүүн, Сангийн сайд Б. Жавхлан төслүүдийн талаар танилцууллаа. Mонгол Улсын нэгдсэн төсвийн гүйцэтгэл, Засгийн газрын санхүүгийн нэгтгэсэн тайланд тус байнгын хороонд харьяалагдах Боловсролын сайд, Соёл, спорт, аялал жуулчлал, залуучуудын сайд, Шадар сайд бөгөөд Эдийн засаг, хөгжлийн сайдын харъяаны Шинжлэх ухааны нийт 2349 төсөвт байгуулллага, 1 төсөл, сан, төрийн өмчийн 20 аж ахуйн нэгж нийт 2370 байгууллагын төсвийн гүйцэтгэл, санхүүгийн тайланг нэгтгэн гаргажээ. Нэгдсэн төсвийн гүйцэтгэлээр тус байнгын хорооны төсвийн ерөнхийлөн захирагчдын нийт зарлага болон цэвэр зээлийн дүн дөрвөн их наяд 519.3 тэрбум төгрөгийн гүйцэтгэл гарч, урсгал зардалд 3 их наяд 790.3 тэрбум төгрөг, хөрөнгийн зардалд 727.2 тэрбум төгрөгийг зарцуулсан байна. Нийт зарлага болон цэвэр зээлийн дүнгийн 87.3 хувь буюу 3 их наяд 947.1 тэрбум төгрөгийг Боловсролын сайд, 11.1 хувь буюу 500.1 тэрбум төгрөгийг Соёл, спорт, аялал жуулчлал, залуучуудын сайд, 1.6 хувь буюу 72.2 тэрбум төгрөгийг Шинжлэх ухааны байгууллагуудын зарлага эзэлж байгаа гэв. Улсын төсвөөс 4 их наяд 520.1 тэрбум төгрөгийн санхүүжилтийг олгосон бол төсөвт байгууллагын өөрийн орлогоор 5.2 тэрбум төгрөгийн эх үүсвэрийг бүрдүүлсэн байна. Дараа нь Боловсрол, соёл, шинжлэх ухаан, спортын байнгын хороонд харьяалагдах төсвийн ерөнхийлөн захирагчдын санхүүгийн нэгтгэсэн тайлан, төсвийн гүйцэтгэл болон улсын төсвийн хөрөнгө оруулалтын үр дүнд хийсэн аудитын дүгнэлтийг Монгол Улсын Ерөнхий аудитор С. Магнайсүрэн танилцуулав. Боловсролын сайдын эрхлэх асуудлын хүрээний байгууллагуудын 2024 оны санхүүгийн нэгтгэсэн тайланд 1807 тайлан нэгтгэгдсэнээс 956 байгууллагын санхүүгийн тайланд дүгнэлт гаргаж, 851 байгууллагыг түүвэрт хамруулсан байна. Аудитаар Төсвийн ерөнхийлөн захирагчийн санхүүгийн нэгтгэсэн тайланд “Хязгаарлалттай”, харьяа 885 байгууллагад “Өөрчлөлтгүй”, 68 байгууллагад “Хязгаарлалттай”, 2 байгууллагад “Сөрөг” дүгнэлт өгч, 1 байгууллагын санхүүгийн тайланд дүгнэлт өгөхөөс татгалзжээ. Соёл, спорт, аялал жуулчлал, залуучуудын сайдын эрхлэх асуудлын хүрээний байгууллагуудын 2024 оны санхүүгийн нэгтгэсэн тайланд 497 тайлан нэгтгэгдсэнээс 162 байгууллагын санхүүгийн тайланд дүгнэлт гаргаж, 333 байгууллагыг аудитын түүвэрт хамруулсан бол Биеийн тамир, спортын улсын хорооны харьяа 2 байгууллага аудитад хамрагдаагүй байна. Төсвийн ерөнхийлөн захирагчийн санхүүгийн нэгтгэсэн тайланд “Хязгаарлалттай”, харьяа 136 байгууллагад “Өөрчлөлтгүй”, 23 байгууллагад “Хязгаарлалттай”, 2 байгууллагад “Сөрөг” дүгнэлт өгч, 1 байгууллагын санхүүгийн тайланд дүгнэлт өгөхөөс татгалзсан гэв. Шинжлэх ухааны академийн ерөнхийлөгчийн эрхлэх асуудлын хүрээний байгууллагуудын 2024 оны санхүүгийн нэгтгэсэн тайланд 17 тайлан нэгтгэгдсэнээс 6 байгууллагын санхүүгийн тайланд дүгнэлт гаргаж, 11 байгууллагыг аудитын түүвэрт хамруулсан. Төсвийн төвлөрүүлэн захирагчийн санхүүгийн нэгтгэсэн тайланд “Өөрчлөлтгүй”, харьяа 5 байгууллагад “Өөрчлөлтгүй”, Палеонтологийн хүрээлэнд “Хязгаарлалттай” дүгнэлт өгчээ. Аудитын дүгнэлтэд үндэслэн улсын төсвийн хөрөнгөөр хэрэгжиж буй төсөл, арга хэмжээний гүйцэтгэл, хэрэгжилтэд тавьж буй захиалагч болон зохиогчийн хяналт, дотоод аудитын нэгжийн үйл ажиллагааг сайжруулахад анхаарал хандуулах шаардлагатай гэв. Мөн хэрэгжилт удааширсан болон олон жил дуусаагүй байгаа төсөл, арга хэмжээг богино хугацаанд үр ашигтайгаар дуусгаж, ашиглалтад оруулах шийдэл, зохион байгуулалтын арга хэмжээг хэрэгжүүлэх; төсвийн ерөнхийлөн захирагчид худалдан авах ажиллагааг хууль, тогтоомжид нийцүүлэн зохион байгуулах ад анхаарал хандуулах шаардлагатай гэжээ. Төсвийн ерөнхийлөн захирагч нар хуулиар олгосон бүрэн эрхийн хүрээнд зарим журам, аргачлалыг батлан гаргаагүйгээс өөрийн эрхлэх асуудлын хүрээний агентлаг, төсвийн байгууллагын хэвийн үйл ажиллагаанд эрсдэл үүсгэсэн асуудлыг таслан зогсоохыг сануулжээ. Санхүүгийн тайлангийн аудитаар илэрсэн зөрчлийг өмнөх онтой харьцуулахад, Боловсролын сайдын эрхлэх асуудлын хүрээний байгууллагуудын зөрчлийн тоо 22.2 хувь, дүн 91.3 хувиар, Соёл, спорт, аялал жуулчлал, залуучуудын сайдын эрхлэх асуудлын хүрээний зөрчлийн тоо 35.8 хувь, дүн 283.7 хувиар тус тус өссөн байгааг анхаарахыг хүсэв. Аудитаар тогтоосон төлбөрийн акт, өгсөн албан шаардлага, зөвлөмжийн хэрэгжилтийг хангах чиглэлээр үр дүнтэй арга хэмжээг зохион байгуулж, алдаа зөрчил гаргахгүй байхыг анхаарахыг дүгнэлтэд дурдсан байна. Сангийн сайдын танилцуулга, аудитын дээрх дүгнэлттэй холбогдуулан Улсын Их Хурлын гишүүн О. Саранчулуун, Д. Рэгдэл нар асуулт асуусан. Тухайлбал, их дээд сургуулийн тогтмол зардлыг танаж байгаатай холбоотой тодруулга хийж, өөр хувилбар байсан эсэхийг асууж, П. Наранбаяр сайд болон Сангийн сайдаас хариулт авсан бол 2024 оны гүйцэтгэлээс хэмнэгдсэн төсвийн талаар тодруулж, төлөвлөлт, зарцуулалтын талаар санал хэлсэн. Хэлэлцэж буй асуудалтай холбогдуулан гишүүд үг хэлэх шаардлагагүй хэмээн үзсэн. Ингээд Байнгын хороо дээрх төслүүдийн хоёр дахь хэлэлцүүлгийг хийж, энэ талаарх санал, дүгнэлтээ Төсвийн зарлагын хяналтын дэд хороонд хүргүүлэхээр болсон. Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн хоёр дахь хэлэлцүүлгээр хуралдаан үргэлжиллээ. Сангийн сайд Б. Жавхлан холбогдох танилцуулгыг хийв. Боловсролын сайдын багцын төсөв 2025 оны батлагдсан төсвөөс урсгал зардал 171.0 тэрбум төгрөгөөр, хөрөнгийн зардал 33.7 тэрбум төгрөгөөр, нийт 204.7 тэрбум төгрөгөөр бууруулахаар төлөвлөсөн болно. Тус салбарын багшаас бусад төрийн албан хаагчийн тоог 9 хувиар буюу 3850 орон тоогоор бууруулж, 90.4 мянган орон тоотой байхаар тооцсон байна. Соёл, спорт, аялал жуулчлал, залуучуудын сайдын багцын төсөв 2025 оны батлагдсан төсвөөс урсгал зардал 66.5 тэрбум төгрөгөөр, хөрөнгийн зардал 19.7 тэрбум төгрөгөөр, нийт 86.2 тэрбум төгрөгөөр бууруулахаар төлөвлөсөн болно. Тус салбарын төрийн албан хаагчийн тоог 9 хувиар буюу 699 орон тоог бууруулж, 7.8 мянган орон тоотой байхаар тооцсон гэв."
  },
  {
    "id": "75240-2",
    "url": "https://www.parliament.mn/nn/75240/",
    "title": "БСШУСБХ: Төсвийн гүйцэтгэл болон Монгол Улсын 2025 оны төсвийн тодотголын төслийн хоёр дахь хэлэлцүүлгийг хийлээ",
    "date": "2025-07-01",
    "category": "Байнгын хороо",
    "part": 2,
    "totalParts": 2,
    "content": "Ийнхүү 2025 оны төсөвт тодотгол хийснээр нэгдсэн төсвийн тэнцвэржүүлсэн орлогыг 3 их наяд 260 тэрбум төгрөгөөр бууруулж, 30 их наяд 209.9 тэрбум төгрөг, нэгдсэн төсвийн нийт зарлагын хэмжээг 1 их наяд 856.5 тэрбум төгрөгөөр бууруулж, 31 их наяд 575.1 тэрбум төгрөгт хүргэж, нэгдсэн төсвийн тэнцвэржүүлсэн тэнцэл 1 их наяд 365.2 тэрбум төгрөг буюу дотоодын нийт бүтээгдэхүүний 1.5 хувийн алдагдалтай болж байгаа гэлээ. Дараа нь Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдэд хийсэн аудитын дүгнэлтийг Монгол Улсын Ерөнхий аудитор С. Магнайсүрэн танилцуулсан. Төсөлд тус Байнгын хороонд хамаарах 2 Төсвийн ерөнхийлөн захирагчийн төсөвт төвлөрүүлэх орлогыг нийт 1.0 тэрбум төгрөгөөр нэмэгдүүлж, зарлагыг 291.0 тэрбум төгрөгөөр бууруулахаар төлөвлөжээ. Гишүүд энэхүү төслийг хэлэлцэн шийдвэрлэхдээ гурван асуудалд анхаарал хандуулахыг санал болгон танилцууллаа. Төрийн албан хаагчдын тоог чиг үүргийн давхардал, ажлын байрны ачаалалд бүрэн шинжилгээ хийлгүйгээр нийгэм, эдийн засгийн нөхцөл байдалтай уялдуулан бүх төсвийн ерөнхийлөн захирагчнарын орон тоог жигд 9 хувиар бууруулахаар тооцсон нь төрийн үйлчилгээний чанар хүртээмжийг бууруулж болзошгүй. Иймд төсвийн ерөнхийлөн захирагчид хариуцсан салбартаа чиг үүргийн шинжилгээ, ажлын байрны ба бүтээмжийн үнэлгээг хийсний үндсэн дээр ажлын ачааллыг оновчтой хуваарилах зорилгоор харьяа байгууллагуудын орон тоонд зохицуулалт хийх боломж олгох асуудлыг судалж үзэхийг анхаарууллаа. Төсвийн тодотголтой хамт өргөн мэдүүлсэн тогтоолын төсөлд 2025, 2026 оны төсвийн жилд өндөр насны тэтгэвэр тогтоолгох болон хүндэтгэн үзэх бусад шалтгаанаар чөлөөлөгдсөн орон тоонд нөхөн томилгоо хийхгүй байх, шинээр ажлын чиг үүрэг, албан тушаалын орон тоо бий болгохгүй байх, ажлын байрны ачааллыг нягтруулах зэргээр цалин хөлсний зардлыг хэмнэх гэж заасан. Энэ нь чиг үүргийн судалгааг хийсний үндсэн дээр ажлын ачааллыг нягтруулж, орон тоогоо зорилтот түвшин хүртэл нэгэнт бууруулсан байгууллагын хэвийн үйл ажиллагааг алдагдуулах үр дагавар үүсгэх эрсдэлтэйг анхаарах шаардлагатай гэв. Төсвийн ерөнхийлөн захирагч нарын сул орон тооноос бусад цомхотголд орж буй албан хаагчдад Төрийн албаны тухай хуулийн 62.1.4-д заасны дагуу ажлаас чөлөөлөгдсөний 3 сарын цалинтай тэнцэх хэмжээний нэг удаагийн тэтгэмжийн зардал шаардагдахаар байгааг хэллээ. Иймд хэлэлцүүлгийн явцад гарц шийдлийг нь тодорхойлох шаардлагатай болж буйг анхаарахыг хүсэв. Үүний зэрэгцээ төсөвт тодотгол хийх нөхцөл үүссэн тохиолдолд төрийн аудитын байгууллагаас аудитын үйл ажиллагааны үе шатын стандартын дагуу хянаж, дүгнэлт гарахад цаг хугацааны хувьд хязгаарлагдмал байх тохиолдол гарч байгааг анхааралдаа авахыг хүсэв. Аудит дүгнэлт гарган Улсын Их Хуралд хүргүүлэх зохистой хугацааг Төсвийн тухай хуульд тусгаж өгөх шаардлагатай байгаагаа дурдсан. Монгол Улсын 2025 оны төсвийн тухай хуульд өөрчлөлт оруулах тухай хуулийн төсөл нь Монгол Улсын Их Хурлын хяналт шалгалтын тухай хуулийн 23 дугаар зүйлд заасан шаардлагыг хангасан гэж дүгнэжээ. Байнгын хорооны эрхлэх асуудлын хүрээнд Улсын Их Хурлын гишүүн Г. Хосбаяр, Б. Хэрлэн, Ж. Галбадрах, О. Батнайрамдал, С. Эрдэнэбат, Д. Рэгдэл нар Засгийн газрын гишүүд, ажлын хэсгээс асуулт асууж, хариулт, тайлбар, мэдээлэл авав. Дараа нь гишүүдээс гаргасан зарчмын зөрүүтэй саналуудаар санал хураалт явуулан шийдвэрлээд, төслүүдийн хоёр дахь хэлэлцүүлгийг явуулсан талаарх санал, дүгнэлтээ Төсвийн байнгын хороонд хүргүүлэхээр хүргүүлэхээр тогтов хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75239-1",
    "url": "https://www.parliament.mn/nn/75239/",
    "title": "ИЦББХ: 2024 оны нэгдсэн төсвийн гүйцэтгэл болон 2025 оны төсвийн тодотголын төслийн хоёр дахь хэлэлцүүлгийг хийв",
    "date": "2025-07-01",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Инновац, цахим бодлогын байнгын хорооны өнөөдрийн (2025.07.01) хуралдаан 16 цаг 52 минутад гишүүдийн 63.6 хувийн ирцтэйгээр эхэлж, гурван асуудал хэлэлцэхээр тогтов. Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн хоёр дахь хэлэлцүүлгийг хийж, Сангийн сайд Б. Жавхлан танилцуулга хийлээ. Монгол Улсын нэгдсэн төсвийн тэнцвэржүүлсэн орлого ба тусламжийн дүн 2024 онд 29 их наяд 670 тэрбум төгрөг, нийт зарлага ба цэвэр зээлийн дүн 30 их наяд 591 тэрбум төгрөг, нэгдсэн төсвийн тэнцвэржүүлсэн нийт тэнцэл 2 их наяд 451 тэрбум төгрөгөөр сайжирч, 920 тэрбум төгрөгийн алдагдалтай гарсан ба сүүлийн 3 жил дараалан төсвийн алдагдлыг үе шаттайгаар бууруулж ажилласан гэв. Mонгол Улсын нэгдсэн төсвийн гүйцэтгэл, Засгийн газрын санхүүгийн нэгтгэсэн тайланд тус Байнгын хороонд харьяалагдах Монгол Улсын Тэргүүн шадар сайд бөгөөд Эдийн засаг, хөгжлийн сайд, Цахим хөгжил, инновац, харилцаа холбооны сайдын багцын нийт 51 байгууллагын төсвийн гүйцэтгэл, санхүүгийн тайланг нэгтгэн гаргасан байна. Улсын төсвийн гүйцэтгэлээр тус Байнгын хороонд харьяалагдах төсвийн ерөнхийлөн захирагчдын нийт зарлага болон цэвэр зээлийн дүн 211 тэрбум төгрөгийн гүйцэтгэл гарч, үүнээс урсгал зардалд 148.7 тэрбум төгрөг, хөрөнгийн зардалд 62.5 тэрбум төгрөгийг зарцуулжээ. Улсын төсвийн хөрөнгө оруулалтаар 2024 онд тус Байнгын хороонд харьяалагдах 2 төсвийн ерөнхийлөн захирагчийн 17 төсөл, арга хэмжээнд 122.5 тэрбум төгрөгийн санхүүжилтийг олгож, гүйцэтгэл 53.3 хувьтай гарсан гэв. Үргэлжлүүлэн Байнгын хороонд харьяалагдах төсвийн ерөнхийлөн захирагчдын санхүүгийн нэгтгэсэн тайлан, төсвийн гүйцэтгэл болон улсын төсвийн хөрөнгө оруулалтын үр дүнд хийсэн аудитын дүгнэлтийг Монгол Улсын Ерөнхий аудитор С. Магнайсүрэн танилцуулав. Инновац, цахим бодлогын байнгын хороонд харьяалагдах төсвийн ерөнхийлөн захирагчдын санхүүгийн нэгтгэсэн тайлан, төсвийн гүйцэтгэлд хийсэн аудитын талаар тоймлон танилцуулав. Цахим хөгжил, инновац, харилцаа холбооны сайдын эрхлэх асуудлын хүрээний байгууллагуудын 2024 оны санхүүгийн нэгтгэсэн тайланд 14 тайлан нэгтгэгдсэнээс 10 байгууллагын санхүүгийн тайланд дүгнэлт гаргаж, 3 байгууллагыг түүвэрт хамруулжээ. Өргөн нэвтрүүлэг хөгжүүлэх сан тайлант онд гүйцэтгэл гараагүй байна. Аудитаар төсвийн ерөнхийлөн захирагчийн санхүүгийн нэгтгэсэн тайланд ‘’Хязгаарлалттай‘’, харьяа 5 байгууллагад “Өөрчлөлтгүй”, 5 байгууллагад ‘’Хязгаарлалттай‘’ дүгнэлт өгчээ. Тэргүүн Шадар сайд бөгөөд Эдийн засаг, хөгжлийн сайдын эрхлэх асуудлын хүрээний байгууллагуудын 2024 оны санхүүгийн тайланд 36 тайлан нэгтгэснээс 16 байгууллагын санхүүгийн тайланд дүгнэлт гаргаж, 19 байгууллагыг түүвэрт хамрууллаа. “Хөгжлийн банк” ХХК-д төрийн аудит дүгнэлт гаргаагүй гэв. Аудитаар төсвийн ерөнхийлөн захирагчийн санхүүгийн тайлан нэгтгэсэн тайланд ‘’Хязгаарлалттай‘’, харьяа 13 байгууллагад “Өөрчлөлтгүй”, 3 байгууллагад ‘’Хязгаарлалттай‘’ дүгнэлт өгсөн байна. Дээр дурдсан аудитын дүгнэлтээс үндэслэн анхаарал хандуулах дараах асуудлуудыг Ерөнхий аудитор С. Магнайсүрэн танилцууллаа. Төрийн үйлчилгээний e-mongolia цахим үйлчилгээний нэгдсэн порталыг санхүүгийн тайланд бүртгэх, цаашид хөгжүүлэлтийн зардлыг капиталжуулах асуудлыг шийдвэрлэх; Бүх нийтийн үйлчилгээний үүргийн сангаас олгосон санхүүжилт нь татаасны хэлбэрт шилжиж байгаад анхаарч тус сангийн үйл ажиллагаа, хөрөнгийн зарцуулалтад дүн шинжилгээ хийж, сангийн эх үүсвэрийг дэд бүтэц бүтээн байгуулалтад чиглүүлж, улсын төсвийн хөрөнгө оруулалтын ачааллыг бууруулах асуудлыг анхаарахыг танилцууллаа. Улсын төсвийн хөрөнгө оруулалт болон Бүх нийтийн үйлчилгээний үүргийн сангийн хөрөнгөөр бэлтгэсэн бусад эргэлтийн хөрөнгө дансанд бүртгэлтэй хөрөнгийг ашиглагч байгууллагад шилжүүлэх талаар үе шаттай арга хэмжээ авч ажиллах; Худалдан авах ажиллагаа болон Шилэн дансны тухай хуулийн хэрэгжилтийг бүрэн хангах болон төсвийн ерөнхийлөн захирагчдын хэрэгжүүлсэн хөтөлбөр, хөтөлбөрийн үр дүн, чанар, тоон хэмжээг төсвийн гүйцэтгэлтэй уялдуулан хяналт шинжилгээ, үнэлгээ хийж баталгаажуулах шаардлагатай гэв. Төсвийн ерөнхийлөн захирагчдын эрхлэх асуудлын хүрээний байгууллагуудад хэрэгжүүлэх дотоод хяналтыг сайжруулах, төрийн аудитын байгууллагаас хүргүүлсэн шийдвэрийн хэрэгжилтийг бүрэн хангуулах үр дүнтэй арга хэмжээ авч хэрэгжүүлэхэд анхаарах хэрэгтэй байгааг Ерөнхий аудитор хуралдаанд танилцуулсан. Сангийн сайдын илтгэл, аудитын дээрх дүгнэлттэй холбогдуулан гишүүд асуулт асуух, үг хэлэх шаардлагагүй хэмээн үзсэн тус төслүүдийн хоёр дахь хэлэлцүүлгийг хийж, холбогдох санал, дүгнэлтээ Төсвийн зарлагын хяналтын дэд хороонд хүргүүлэхээр шийдвэрлэв. Дараа нь Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн хоёр дахь хэлэлцүүлгийг хийлээ. Улсын Их Хурлын гишүүн, Засгийн газрын гишүүн, Сангийн сайд Б. Жавхлан төслүүдийн талаар танилцуулсан. Цахим хөгжил, инновац, харилцаа холбооны сайдын багцын 2025 оны батлагдсан нийт төсөв 118.4 тэрбум төгрөгөөс 79.6 тэрбум төгрөг болж хөрөнгийн зардлаас 12.4 тэрбум төгрөг, урсгал зардлаас 26.5 тэрбум төгрөг нийт 38.9 тэрбум төгрөг буюу 32.8 хувь буурсан байна. Монгол Улсын хөгжлийн 2026 оны төлөвлөгөөнд туссан төрийн албаны реформын шинэчлэлийн хүрээнд багш, эмчээс бусад төрийн албан хаагчдын орон тоог 9 хувиар бууруулахаар төлөвлөсний дагуу салбарын хэмжээнд нийт 540 орон тоо батлагдсанаас 50 орон тоог бууруулахаар төлөвлөсөн гэлээ. Дараа нь Монгол Улсын 2025 оны төсвийн тухай хуульд өөрчлөлт оруулах тухай хуулийн төсөл нь Монгол Улсын Их Хурлын хяналт шалгалтын тухай хуулийн 23 дугаар зүйлд заасан шаардлагыг хангасан гэж дүгнэсэн талаарх аудитын дүгнэлтийг Монгол Улсын Ерөнхий аудитор С. Магнайсүрэн танилцуулсан. Хуулийн төсөлд тус Байнгын хороонд хамаарах төсвийн хоёр ерөнхийлөн захирагчийн төсөвт төвлөрүүлэх орлогыг өмнөх төсвөөс өөрчлөлтгүй, зарлагыг 53.9 тэрбум төгрөгөөр бууруулахаар төлөвлөжээ. Байнгын хорооны хуралдаанаар энэхүү төслийг хэлэлцэн шийдвэрлэхдээ дараах асуудалд анхаарал хандуулахыг Ерөнхий аудитор С. Магнайсүрэн санал болгов. Төрийн албан хаагчдын тоог чиг үүргийн давхардал, ажлын байрны ачаалалд бүрэн шинжилгээ хийлгүйгээр нийгэм, эдийн засгийн нөхцөл байдалтай уялдуулан бүх ТЕЗ нарын орон тоог жигд 9 хувиар бууруулахаар тооцсон нь төрийн үйлчилгээний чанар хүртээмжийг бууруулж болзошгүй. Иймд ТЕЗ-д өөрийн хариуцсан салбартаа чиг үүргийн шинжилгээ, ажлын байрны ба бүтээмжийн үнэлгээг хийсний үндсэн дээр ажлын ачааллыг оновчтой хуваарилах зорилгоор харьяа байгууллагуудын орон тоонд зохицуулалт хийх эрхийг олгохыг анхаарахыг хүсэв."
  },
  {
    "id": "75239-2",
    "url": "https://www.parliament.mn/nn/75239/",
    "title": "ИЦББХ: 2024 оны нэгдсэн төсвийн гүйцэтгэл болон 2025 оны төсвийн тодотголын төслийн хоёр дахь хэлэлцүүлгийг хийв",
    "date": "2025-07-01",
    "category": "Байнгын хороо",
    "part": 2,
    "totalParts": 2,
    "content": "Төсвийн тодотголтой хамт өргөн мэдүүлсэн Улсын Их Хурлын тогтоолын төсөлд “2025, 2026 оны төсвийн жилд өндөр насны тэтгэвэр тогтоолгох болон хүндэтгэн үзэх бусад шалтгаанаар чөлөөлөгдсөн орон тоонд нөхөн томилгоо хийхгүй байх, шинээр ажлын чиг үүрэг, албан тушаалын орон тоо бий болгохгүй байх, ажлын байрны ачааллыг нягтруулах зэргээр цалин хөлсний зардлыг хэмнэх” гэж заажээ. Энэ нь чиг үүргийн судалгааг хийсний үндсэн дээр ажлын ачааллыг нягтруулж орон тоогоо зорилтот түвшин хүртэл нэгэнт бууруулсан байгууллагад сул орон тоонд нөхөн томилгоо хийхгүй байх нь тухайн байгууллагын хэвийн үйл ажиллагааг алдагдуулах, үндсэн чиг үүргээ хэрэгжүүлэх боломжгүй нөхцөл байдал үүсгэх эрсдэл байгааг анхаарч үзэхийг дүгнэлтээр санал болгожээ. Төсвийн ерөнхийлөн захирагч нар сул орон тооноос бусад цомхотголд орж буй албан хаагчдад Төрийн албаны тухай хуулийн 62.1.4-т заасны дагуу ажлаас чөлөөлөгдсөний 3 сарын цалинтай тэнцэх хэмжээний нэг удаагийн тэтгэмжийн зардал шаардагдахаар байгааг энэ хуулийн төслийн хэлцүүлгийн явцад гарц шийдэл олох хэрэгтэйг мөн дурдсан. Дээрх саналуудаас гадна төсөвт тодотгол хийх нөхцөл үүссэн тохиолдолд төрийн аудитын байгууллагаас аудитын үйл ажиллагааны үе шатны стандартын дагуу хянаж, дүгнэлт гаргахад цаг хугацааны хувьд хязгаарлагдмал байх тохиолдол байнга гарч байгааг анхааралдаа авч, дүгнэлт гарган Улсын Их Хуралд хүргүүлэх зохистой хугацааг Төсвийн тухай хуульд тусгаж өгөх шаардлагатай байгааг хэллээ. Байнгын хорооны эрхлэх асуудлын хүрээнд Улсын Их Хурлын гишүүн Ч. Номин, Ж. Золжаргал, Т. Мөнхсайхан нар асуулт асууж, ажлын хэсгээс хариулт, тайлбар, мэдээлэл авав. Дараа нь Байнгын хорооны гишүүд төсвийн тодотголтой холбогдуулан зарчмын зөрүүтэй санал гаргах шаардлагагүй хэмээн үзсэн тул холбогдох төслүүдийн хоёр дахь хэлэлцүүлгийг явуулсан талаарх санал, дүгнэлтээ Төсвийн байнгын хороонд хүргүүлэхээр боллоо. Нийслэлийн цахим шилжилтийн төслүүдийн талаарх мэдээллийг нийслэлийн Засаг даргын орлогч Т. Даваадалай танилцуулсан юм. Улаанбаатар хотод 2025 оны байдлаар цахим шилжилтийн нийт 8 төсөл арга хэмжээ хэрэгжиж байгаа аж. Улаанбаатар хотын теле камерын нэгдсэн төв байгуулах, авто замыг бүрэн камержуулах төсөл хөтөлбөрийн хүрээнд нийслэлийн хэмжээнд шинээр байгуулагдсан нэгдсэн төв болон 9 дүүрэгт теле камерын хяналтын дэд төвүүдийг байгуулж, өндөр хурдны интернэтээр холбожээ. Төвийн 6 дүүрэг нь 40 гегабайт, алсын 3 дүүрэг 100 мегабайтын урсгалаар холбогдсон. Төслийн гүйцэтгэл 97 хувьтай байгаа гэв. Нийслэл дэх автозамын 176 уулзварын 150 дээр төсөл хэрэгжсэнээс 145 нь хэвийн ажиллаж байгаа юм байна. Харин цахилгааны болон шилэн кабелийн гэмтлийн улмаас 5 уулзвар дээр ажил үргэлжилж байгаа гэв. Камержуулсан 150 уулзвар дээр замын хөдөлгөөний 10 төрлийн зөрчлийг илрүүлдэг талаар танилцууллаа. Хоёр дахь төсөл буюу нийтийн тээврийн цахим шилжилтийн талаар мэдээлэл хийлээ. Улаанбаатар хотын хэмжээнд нийтийн тээврийн салбарын томоохон цахим шилжилтийг хийж байгаа хэмээн тодотгоод нийтийн тээвэрт зөвхөн картаар зорчих бус, олон улсын болон дотоодын бүхий л банкны картаар зорчих боломжтой болгожээ. Мөн аппликэйшн ашиглаж төлбөр төлөхөөс гадна шаардлагатай мэдээллээ авах боломжийг бүрдүүлсэн гэв. Нийтийн тээврийн парк шинэчлэлтйг хүрээнд хүн тоологч камер, зорчигч, жолоочийн хяналтын камер, жолоочийн зөрчлийн хянах, дотор хяналтын камерууд, бодит цаг хугацаагаар тухайн автобуснуудыг хянах урд, арын хяналтын камер гэх зэрэг 10-12 хяналтын төхөөрөмжөөр тоногложээ. Үргэлжлүүлэн нийслэлийн Засаг даргын орлогч Т. Даваадалай Улаанбаатар дата центр төслийг танилцуулах үеэр төслүүдийн төсөвт өртөг, хугацаа, зардлын тооцоо гэх зэргийг тодруулах шаардлагын хүрээнд мэдээллийг хойшлууллаа. Үүгээр өнөөдрийн хуралдаан өндөрлөсөн юм хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75238-1",
    "url": "https://www.parliament.mn/nn/75238/",
    "title": "ТББХ:Нийтээр тэмдэглэх баярын болон тэмдэглэлт өдрүүдийн тухай хуульд нэмэлт оруулах тухай хуулийн төслийг хэлэлцэхийг дэмжлээ",
    "date": "2025-07-01",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төрийн байгуулалтын байнгын хорооны өнөөдрийн /2025.07.01/ хуралдаанаар Монгол Улсын Их Хурлын 2025 оны хаврын ээлжит чуулганаар хэлэлцэх асуудлын жагсаалтад ороогүй хууль, тогтоолын төслүүдийг чуулганаар хэлэлцүүлэх эсэх асуудлыг хэлэлцлээ. Монгол Улсын Их Хурлын чуулганы хуралдааны дэгийн тухай хуулийн 5.7-д “Энэ хуулийн 5.1-д заасан жагсаалтад ороогүй хууль, тогтоолын төсөл өргөн мэдүүлснийг Зөвлөлийн саналыг харгалзан Төрийн байгуулалтын байнгын хороо хэлэлцэж, хуралдаанд оролцсон гишүүдийн олонх дэмжсэн бол чуулганаар хэлэлцүүлнэ.” гэж заасныг байнгын хорооны дарга Ц. Сандаг-Очир танилцуулаад, Улсын Их Хуралд өргөн мэдүүлсэн төсөл бүрээр санал хураалт явууллаа. Хуралдаанд оролцсон гишүүдийн олонх Б. Уянга нарын УИХ-ын хоёр гишүүнээс 2025 оны 06 дугаар сарын 27-ны өдөр өргөн мэдүүлсэн Нийтээр тэмдэглэх баярын болон тэмдэглэлт өдрүүдийн тухай хуульд нэмэлт оруулах тухай хуулийн төсөл болон хамт өргөн мэдүүлсэн хуулийн төсөл, Монгол Улсын Засгийн газраас мөн өдөр өргөн мэдүүлсэн “Барбадос Улстай дипломат харилцаа тогтоох тухай”, “Бүгд Найрамдах Боствана Улстай дипломат харилцаа тогтоох тухай”, “Эсватинийн Хаант Улстай дипломат харилцаа тогтоох тухай”, “Бүгд Найрамдах Тринидад ба Тобаго Улстай дипломат харилцаа тогтоох тухай” Улсын Их Хурлын тогтоолын төслүүдийг хэлэлцэх нь зүйтэй гэж үзлээ. Дараа нь Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэх асуудлыг хэлэлцэв. Засгийн газраас өргөн мэдүүлсэн хуулийн төслийн талаар Хот байгуулалт, барилга, орон сууцжуулалтын сайд Э. Бат-Амгалан танилцууллаа. Монгол Улс зах зээлийн эдийн засагт шилжсэнтэй холбоотой эдийн засаг, нийгмийн үйлчилгээний хүртээмжийг авах зорилгоор нийслэл рүү чиглэсэн хүн амын шилжих хөдөлгөөн эрчимтэй нэмэгдэж, 1990 онд 560.6 мянган хүн амтай байсан нийслэл Улаанбаатар хот 2000 онд 747.1 мянга, 2010 онд 1.112.3 мянга, 2025 онд 1.768.1 мянган хүн амтай болж өссөн бөгөөд үүнтэй холбоотой авто замын түгжрэл, агаар, орчны бохирдол, гэр хорооллын тэлэлт гэх мэт үр дагаврыг бий болгоод байгааг сайд онцолсон Тэрбээр, Монгол Улсын Их Хурлаас 2023 оны 12 дугаар сарын 07-ны өдөр Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуулийг баталсан бөгөөд тус хуулийн зорилт нь иргэдийн саадгүй зорчих нөхцөл, нийтийн тээврийн төрөл, хүртээмжийг нэмэгдүүлэх, авто зогсоолын ашиглалтыг сайжруулах, хотын төвлөрлийг сааруулж, гэр хорооллыг орон сууцжуулах, түгжрэл, орчны бохирдлоос үүсэх нийгэм, эдийн засгийн сөрөг нөлөөллийг бууруулах асуудал юм. Хуулийг хэрэгжүүлж эхэлсэн 1 жил 6 сарын хугацаанд нийслэлийн нийтийн тээврийн шинэчлэл, авто зогсоолын менежмент, нийгмийн зайлшгүй хэрэгцээг үндэслэн газар чөлөөлөх асуудал, гэр хорооллыг орон сууцжуулах үйл ажиллагаа шинэ шатанд гараад байна. Судалгаанаас харахад Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуулийг батлагдах хүртэл хугацаанд буюу 2015 онд 72, 2016 онд 145, 2017 онд 253, 2018 онд 924, 2019 онд 576, 2020 онд 354, 2021 онд 138, 2022 онд 744, 2023 онд 202 нэгж талбарыг чөлөөлсөн бол хууль батлагдсаны дараа буюу 2024 онд 2082 нэгж талбарыг чөлөөлөөд байна гэлээ Нийслэлийн агаар, хөрс, орчны бохирдлын асуудлуудыг шийдвэрлэх, авто замын түгжрэлийг бууруулах, иргэдийн амьдрах таатай орчин нөхцөлийг сайжруулах үндсэн шийдэл, оновчтой гарц нь гэр хорооллыг инженерийн дэд бүтцээр хангах, дахин төлөвлөж барилгажуулах гэдгийг сайд тодотгосон. Ирэх жилүүдэд “20 минутын хот” үзэл баримтлалын хүрээнд нийгмийн дэд бүтцийн хүртээмжийг нэмэгдүүлэх, агаар, орчны бохирдлыг бууруулах, иргэдийн амьдралын чанарыг дээшлүүлэх зорилгоор үндэсний хэмжээний дэд бүтцийн төсөл, хөтөлбөрийг хэрэгжүүлэхээр төлөвлөөд байна. Газар чөлөөлөлтийн нөлөөлөлд өртөж байгаа иргэн, хуулийн этгээдийн газар, үл хөдлөх эд хөрөнгийн үнэлгээг дан ганц орон нутгийн төсвөөс шийдвэрлэх боломжгүй нөхцөл үүсээд байгаа бөгөөд газрыг өөрийг нь эргэлтэд оруулж асуудлыг шийдвэрлэх нь зүйтэй гэж хуулийн төсөл санаачлагчид үзжээ. Монгол Улсын Засгийн газрын 2024 оны 09 дүгээр сарын 18-ны өдрийн 86 дугаар тогтоолоор нийслэлийн “Теле хяналтын камерын нэгдсэн төв” байгуулахыг Нийслэлийн Засаг дарга бөгөөд Улаанбаатар хотын захирагчид даалгасан бөгөөд нийслэлийн “Теле камерын нэгдсэн төв” болон 9 дүүргийн Засаг даргын дэргэд Теле камерийн хяналтын дэд төвүүдийг байгуулаад байна. Улаанбаатар хотын 176 уулзвар, гарц, авто замд 2606 камер суурилуулж, 10 төрлийн зөрчлийг хиймэл оюунд суурилсан систем ашиглан илрүүлэх нөхцөл бүрдсэн гэв. Хуулийн төсөлд нийслэл хотын газрыг дахин төлөвлөх, гэр хорооллыг орон сууцжуулах, агаар, хөрсний бохирдлыг бууруулах, эрчим хүчний хэмнэлтийг дэмжих, орон сууцны санхүүжилтийн хөтөлбөрийг хэрэгжүүлэхэд дэмжлэг үзүүлэх үйл ажиллагааг санхүүжүүлэх зориулалттай Газрыг дахин төлөвлөх, гэр хорооллын хөгжлийн сангийн зохицуулалт, мэдээллийн систем, хиймэл оюун ашиглаж замын хөдөлгөөний урсгалыг оновчтой зохион байгуулах, түгжрэлийг бууруулах, аюулгүй байдлыг хангах, зөрчил илрүүлэх, ослын хяналтыг сайжруулах зохицуулалт, гэр хорооллыг орон сууцжуулах төслийн хүрээнд баригдсан орон сууцыг газар чөлөөлөлтийн болон Газрыг дахин төлөвлөх, гэр хорооллын хөгжлийн сангийн эх үүсвэрийг бүрдүүлэх зорилгоор борлуулах зохицуулалтыг хуулийн төсөлд тусгажээ. Хуулийн төсөлтэй холбогдуулан УИХ-ын гишүүд асуулт асууж, байр сууриа илэрхийлсэн. Тухайлбал, УИХ-ын гишүүн Г. Уянгахишиг хуулийн төслийн үзэл санааг дэмжиж байгаагаа илэрхийлээд, Газрыг дахин төлөвлөх, гэр хорооллын хөгжлийн сангийн тайлан, зарцуулалтыг хэрхэн ил тод, нээлттэй байлгахыг тодруулсан юм. Нийслэлийн Засаг дарга Х. Нямбаатар, Газрын дахин төлөвлөх, гэр хорооллын хөгжлийн санг орон нутгийн төсөв, гэр хорооллын дахин төлөвлөлтийн хүрээнд бий болсон орон сууцуудыг худалдан борлуулснаас орох орлого, газрыг дуудлага худалдаагаар худалдан борлуулсны орлого, хуулиар хориглоогүй бусад хандиваар бүрдүүлэхээр төлөвлөж байгаа. Дэнжийн мянга орчимд баригдаж байгаа 1008 айлын орон сууцыг Монгол Улсын Засгийн газарт БНХАУ-ын Засгийн газраас буцалтгүй тусламж байдлаар олгож, орон сууц борлуулсны орлогыг дээрх санд зориулахаар тусгасан. Азийн хөгжлийн банкны Уур амьсгалын өөрчлөлтийн ногоон сангийн санхүүжилтээр Баянхошуу, Шар хаданд 800 гаруй айлын орон сууц ашиглалтад орох гэж байна. Өмнө нь ийм орон сууцыг ахмад настан, хөгжлийн бэрхшээлтэй иргэдэд буцалтгүй тусламж байдлаар өгөөд, сангаа бүрдүүлж чадахгүй явсаар ирсэн. Сандаа мөнгөгүй, газар чөлөөлөлтийн эх үүсвэргүй учраас Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуулийг яаралтай горимоор хэлэлцүүлэн батлуулсан. Одоо гэр хорооллын дахин төлөвлөлтийн хүрээнд баригдаж байгаа орон сууцуудыг олон жилийн хугацаатай эргэн төлөгдөх нөхцөлтэй зарж борлуулсан орлогоороо газар чөлөөлөлтийн сан үүсгэхээр төлөвлөж байна."
  },
  {
    "id": "75238-2",
    "url": "https://www.parliament.mn/nn/75238/",
    "title": "ТББХ:Нийтээр тэмдэглэх баярын болон тэмдэглэлт өдрүүдийн тухай хуульд нэмэлт оруулах тухай хуулийн төслийг хэлэлцэхийг дэмжлээ",
    "date": "2025-07-01",
    "category": "Байнгын хороо",
    "part": 2,
    "totalParts": 2,
    "content": "Үүсгэсэн сангийн дүрмийг Нийслэлийн Засаг дарга батална. Харин санг захиран зарцуулах, түүнд хяналт тавих тэр журмыг Нийслэлийн ИТХ батлах юм. Сангийн хөрөнгийг газар чөлөөлөлтөд зарцуулна. Чөлөөлсөн газар дээрээ инженерийн шугам сүлжээ, дэд бүтэц байгуулахад сангийн хөрөнгөөс зарцуулна. Мөн ашиглалтын шаардлага хангахгүй нийтийн орон сууцыг дахин барилгажуулах ажлыг сангаас санхүүжүүлнэ. Өөр ямар нэгэн зориулалтаар зарцуулахгүй. Нийслэлийн ИТХ энэ журмыг батлахаар ХЗДХЯ-ны дэргэдэх Захиргааны актын бүртгэлд бүртгүүлнэ. Энэ журмын хүрээнд хөндлөнгийн хяналт, аудитын хороод давхар ажиллана. Зөвхөн хуульд заасан үндэслэл журмаар сангийн хөрөнгийг зарцуулна. Өнгөрсөн 30 гаруй жилийн хугацаанд бид том алдаа гаргасан байна. Газрын дуудлага худалдааг хөгжүүлж чадаагүй. Бид Сүхбаатар дүүргийн 9 дүгээр хорооны нутаг дэвсгэрт 3100м2 газрыг саяхан дуудлага худалдаанд оруулж, 9.3 тэрбум төгрөгөөр худалдсан. Цаашид бид өөрийн өмчлөлийн болон ашиглалтын шаардлага хангахгүй газруудаа дуудлагаар худалдаж, санд тодорхой хэмжээний орлого хуримтлуулна гэсэн хариулт өглөө. Эцэст нь санал хураалт явуулахад хуралдаанд оролцсон гишүүдийн олонх хуулийн төслүүдийг үзэл баримтлалын хүрээнд хэлэлцэхийг дэмжин, Байнгын хорооны санал, дүгнэлтийг чуулганы нэгдсэн хуралдаанд танилцуулахаар тогтов. Мөн хуралдаанаар Нийтээр тэмдэглэх баярын болон тэмдэглэлт өдрүүдийн тухай хуульд нэмэлт оруулах тухай хуулийн төсөл болон хамт өргөн мэдүүлсэн хуулийн төслийг хэлэлцэх эсэх асуудлыг шийдвэрлэв. Хуулийн төслийн талаар УИХ-ын гишүүн О. Батнайрамдал танилцууллаа. Тэрбээр, Нийтээр тэмдэглэх баярын болон тэмдэглэлт өдрүүдийн тухай хуулийн 4 дүгээр зүйлд 7 дугаар сарын 10, 11, 12, 13, 14, 15-ны өдрүүдэд Үндэсний их баяр наадам-Ардын хувьсгалын ойн баярыг, Цагаан сарыг билгийн тооллын хаврын тэргүүн сарын шинийн 1, 2, 3-ны өдрүүдэд, Шинэ жил, Олон улсын эмэгтэйчүүдийн өдөр, Хүүхдийн баяр, Үндэсний эрх чөлөө, тусгаар тогтнолоо сэргээсний баяр, Их Эзэн Чингис хааны өдөр, Бүгд Найрамдах Улс тунхагласан өдөр, Бурхан багшийн Их дүйчин өдрийг тэмдэглэн өнгөрүүлэхээр тус тус тогтоосон байна. 2022 оны 01 дүгээр сарын 01-ний өдөр батлагдсан Хөдөлмөрийн тухай хуулийн шинэчилсэн найруулгад нийтээр амрах баярын өдөр нь долоо хоногийн амралтын өдөртэй давхацсан тохилдолд хэрхэн тэмдэглэж өнгөрүүлэх нь тодорхойгүй байх тул уг асуудлыг ойлгомжтой болгож, Нийтээр тэмдэглэх баярын болон тэмдэглэлт өдрүүдийн тухай хуульд шаардлагатай зохицуулалтыг тусгах нь зүйтэй гэж үзжээ. Нийтээр тэмдэглэх баярын өдөр нийтээр амрах өдөртэй давхацсан бол дараагийн ажлын өдөрт шилжүүлэхээр хуулийн төсөлд тусгажээ. Хуулийн төсөлтэй холбогдуулан УИХ-ын гишүүн Г. Уянгахишиг, Б. Пүрэвдорж нар үг хэлж, төслийг дэмжиж байгаагаа илэрхийлсэн. Ингээд санал хураалт явуулахад Байнгын хорооны хуралдаанд оролцсон гишүүдийн олонх хэлэлцэхийг дэмжсэн учир, Байнгын хорооны санал дүгнэлтийг чуулганы нэгдсэн хуралдаанд танилцуулахаар тогтов хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75235,
    "url": "https://www.parliament.mn/nn/75235/",
    "title": "ТБХ: Монгол Улсын 2024 оны нэгдсэн төсвийн гүйцэтгэлийг хэлэлцэж, Байнгын хорооны тогтоолын төслийг батлав",
    "date": "2025-07-01",
    "category": "Байнгын хороо",
    "content": "Улсын Их Хурлын Төсвийн байнгын хорооны /2025.07.01/ өнөөдрийн хуралдаан 09 цаг 16 минутад гишүүдийн 52.0 хувийн ирцтэй эхэлж, хоёр асуудал хэлэлцэн шийдвэрлэв. Хуралдааны эхэнд Байнгын хорооны даргын танилцуулсан хэлэлцэх асуудлын дараалалтай холбогдуулан Улсын Их Хурлын гишүүн Ж. Батжаргал “Засгийн газарт чиглэл өгөх тухай” Байнгын хорооны тогтоолын төсөл, Улсын Их Хурлын гишүүн Х. Ганхуяг Нийтийн ашиг сонирхлыг хөндсөн асуудлаар гаргасан иргэдийн өргөдлийн талаарх ажлын хэсгийн санал, дүгнэлт, Улсын Их Хурлын гишүүн Ц. Даваасүрэн Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслийн хэлэлцүүлгийг хойшлуулах горимын саналаар тус тус санал хураалт явуулахад, хуралдаанд оролцсон гишүүдийн олонх дэмжлээ. Ингээд Засгийн газраас 2025 оны 06 дугаар сарын 19-ний өдөр өргөн мэдүүлсэн Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн хоёр дахь хэлэлцүүлгийг хийлээ. Энэ талаар Улсын Их Хурлын гишүүн, Засгийн газрын гишүүн, Гадаад харилцааны сайд Б. Батцэцэг танилцуулав. Тэрбээр танилцуулгадаа, Монгол Улсын нэгдсэн төсвийн тэнцвэржүүлсэн орлого, тусламжийн дүн 2024 онд 29 их наяд 670.8 тэрбум төгрөг, нийт зарлага, цэвэр зээлийн дүн 30 их наяд 591.1 тэрбум төгрөг, нэгдсэн төсвийн тэнцвэржүүлсэн нийт тэнцэл 2 их наяд 451.0 тэрбум төгрөгөөр сайжирч, 920.2 тэрбум төгрөгийн алдагдалтай гарч, сүүлийн гурван жил дараалан төсвийн алдагдлыг үе шаттайгаар бууруулж ажилласныг дурдав. Mонгол Улсын нэгдсэн төсвийн гүйцэтгэл, Засгийн газрын санхүүгийн нэгтгэсэн тайланд тус Байнгын хороонд харьяалагдах Үндэсний аудитын газар, Сангийн сайдын багцын 103 төсөвт байгууллага, 122 төсөл, сан, төрийн өмчийн найман аж ахуйн нэгж, нийт 233 байгууллагын төсвийн гүйцэтгэл, санхүүгийн тайланг нэгтгэн гаргасан. Улсын төсвийн гүйцэтгэлээр тус Байнгын хорооны төсвийн ерөнхийлөн захирагчдын нийт зарлага болон цэвэр зээлийн дүн 5 их наяд 81.8 тэрбум төгрөгийн гүйцэтгэлтэй гарч, үүнээс урсгал зардалд 2 их наяд 723.6 тэрбум төгрөг, хөрөнгийн зардалд 2 их наяд 85.3 тэрбум төгрөгийг зарцуулсан байна. Улсын төсвийн есөн төсөл, арга хэмжээнд 277.9 тэрбум төгрөгийн санхүүжилтийг олгож, гүйцэтгэл 94.4 хувийн биелэлттэй байгааг Б. Батцэцэг сайд онцолсон. Дараа нь Mонгол Улсын Ерөнхий аудитор С. Магнайсүрэн тус Байнгын хороонд харьяалагдах төсвийн ерөнхийлөн захирагчийн санхүүгийн нэгтгэсэн тайлан, төсвийн гүйцэтгэлд хийсэн аудитын дүгнэлтийн талаар танилцуулав. Тэрбээр, Сангийн сайдын эрхлэх асуудлын хүрээний байгууллагуудын 2024 оны санхүүгийн нэгтгэсэн тайланд 206 тайлан, 19 данс нэгтгэгдсэнээс 93 байгууллагын санхүүгийн тайланд дүгнэлт гаргаж, 132 байгууллага, 19 дансыг түүвэрт хамруулж, “Горхи, мэлхий хад” амралтын газар үйл ажиллагаа явуулаагүй шалтгаанаар аудитад хамрагдаагүй байна. Аудитаар төсвийн ерөнхийлөн захирагчийн санхүүгийн нэгтгэсэн тайланд ‘’Өөрчлөлтгүй‘’, харьяа 80 байгууллагад “Өөрчлөлтгүй”, 13 байгууллагад ‘’Хязгаарлалттай‘’ дүгнэлт өгсөн гэж байлаа. Мөн танилцуулгад, санхүүгийн тайлангийн аудитаар нийт 55.6 тэрбум төгрөгийн 197 зөрчил илэрснээс 0.4 тэрбум төгрөгийн 28 төлбөрийн акт тогтоож, 43.1 тэрбум төгрөгийн зөрчлийг таслан зогсоох 87 албан шаардлага, 12.1 тэрбум төгрөгийн зөрчлийг давтан гаргахгүй байх 79 зөвлөмж өгч, хариуцлага тооцуулах хоёр албан шаардлага хүргүүлэн, 1 зөрчлийг хууль хяналтын байгууллагад шилжүүлсэн бөгөөд нягтлан бодох бүртгэл, тайлагналтай холбоотой 608.7 тэрбум төгрөгийн 183 алдааг аудитын явцад залрууллаа. Санхүүгийн тайлангийн аудитаар шалгасан нийцлийн асуудлаар 161.9 тэрбум төгрөгийн 106 зөрчил илэрснээс 97.3 тэрбум төгрөгийн зөрчлийг таслан зогсоох 37 албан шаардлага, 62.8 тэрбум төгрөгийн зөрчлийг давтан гаргахгүй байх 63 зөвлөмж, 1.8 тэрбум төгрөгийн зөрчилд хариуцлага тооцох зургаан албан шаардлагыг хүргүүлээд байна хэмээн дурджээ. Улсын төсвийн хөрөнгө оруулалтаар нийт 733.3 тэрбум төгрөгийн төсөвт өртөгтэй, тайлант онд 293.6 тэрбум төгрөгийн санхүүжих дүнтэй найман төсөл, арга хэмжээг хэрэгжүүлэхээр баталснаас дөрвөн төсөл, арга хэмжээг 2024 онд шинээр төлөвлөж хэрэгжүүлсэн байна. Нийт төсөл, арга хэмжээний гүйцэтгэлийг хянаж, 44.1 хувийн санхүүжилтийг олгосон гэдгийг Монгол Улсын Ерөнхий аудитор онцлохын зэрэгцээ цаашид анхаарах шаардлагатай асуудлуудыг танилцуулав. Хэлэлцэж буй асуудалтай холбогдуулан Улсын Их Хурлын гишүүн Дав. Цогтбаатар Сангийн сайдын эрхлэх асуудлын хүрээний байгууллагуудын 2024 оны санхүүгийн нэгтгэсэн тайланд 13 байгууллагад нь ‘’Хязгаарлалттай‘’ дүгнэлт өгсөний дагуу хариуцлага хүлээлгэсэн эсэх, Улсын Их Хурлын гишүүн Ж. Ганбаатар нүүрс, зэс, төмөр, жоншны борлуулалтад Уул уурхайн бүтээгдэхүүний биржийн тухай хуулийн хэрэгжилттэй холбоотой алдаа, зөрчил гарсан талаар тодруулж, хариулт авлаа. Мөн Улсын Их Хурлын гишүүн Б. Мөнхсоёл Төсвийн тогтвортой байдлын зөвлөлийн зөвлөмж болон Үндэсний аудитын газраас гаргаж буй аудитын тайланг эргэлтэд оруулж, үнэ цэнийг нь нэмэгдүүлэх, мөн аудитын тайлангаар илэрсэн алдаа, зөрчилд хүлээлгэх хариуцлагын механизмыг тодорхой болгоход онцгойлон анхаарах шаардлагатай талаар санал хэлсэн. Ингээд энэ талаарх Төсвийн байнгын хорооны санал, дүгнэлтийг Төсвийн зарлагын хяналтын дэд хороонд хүргүүлэхээр тогтов. Хуралдааны төгсгөлд “Тогтоол хүчингүй болсонд тооцох тухай” Байнгын хорооны тогтоолын төслийг хэлэлцсэн. Хэлэлцэж буй асуудалтай холбогдуулан асуулт асууж, үг хэлэх гишүүн байсангүй. Тогтоолын төсөлд “Ажлын хэсэг байгуулах тухай” Төсвийн байнгын хорооны 2025 оны 06 дугаар сарын 27-ны өдрийн 17 дугаар тогтоолыг хүчингүй болгохоор тусгажээ. Уг тогтоолын төслийг батлахыг хуралдаанд оролцсон гишүүдийн олонх дэмжлээ хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75234-1",
    "url": "https://www.parliament.mn/nn/75234/",
    "title": "ЁЗДБХ: 2024 оны төсвийн гүйцэтгэл, 2025 оны төсвийн тодотголын хоёр дахь хэлэлцүүлэг, гурван хуулийн төслийн анхны хэлэлцүүлгийг явууллаа",
    "date": "2025-06-30",
    "category": "Байнгын хороо",
    "part": 1,
    "totalParts": 3,
    "content": "Улсын Их Хурлын Ёс зүй, дэгийн байнгын хороо өнөөдөр /2025.06.30/ хуралдан Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн хоёр дахь хэлэлцүүлгийг явууллаа. 2024 оны санхүүгийн тайлан болон төсвийн гүйцэтгэлийн талаар Сангийн сайд Б. Жавхлан танилцуулав. Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгдсэн тайланг хуулийн хугацаанд нэгтгэн гаргаж, төрийн аудитын төв байгууллагаар аудит хийлгэн, УИХ-ын чуулганы 06 дугаар сарын 23-ны өдрийн нэгдсэн хуралдаанд анхны хэлэлцүүлгийг танилцуулсан. Монгол Улсын нэгдсэн төсвийн гүйцэтгэл, Засгийн газрын санхүүгийн нэгдсэн тайланд тус Байнгын хороонд харьяалагдах Төрийн албаны зөвлөлийн даргын багцын хоёр төсөвт байгууллагын төсвийн гүйцэтгэл, санхүүгийн тайланг нэгтгэн гаргасан гэлээ. Нэгдсэн төсвийн гүйцэтгэлээр тус Байнгын хорооны төсвийн ерөнхийлөн захирагчдын нийт зарлага болон цэвэр зээлийн дүн 6.7 тэрбум төгрөгийн гүйцэтгэлтэй гарч, урсгал зардалд 6.7 тэрбум төгрөгийг зарцуулсан байна. Төрийн аудитын тухай болон Төсвийн тухай хуульд заасны дагуу төсвийн ерөнхийлөн захирагчдын эрхлэх асуудлын хүрээний байгууллагуудын 2024 оны санхүүгийн нэгтгэсэн тайлан, төсвийн гүйцэтгэлд хийсэн аудитын талаар Монгол Улсын Ерөнхий аудитор С. Магнайсүрэн танилцуулав. Монгол Улсын Их Хурлын даргын төсвийн 2024 оны санхүүгийн нэгтгэсэн тайланд 3 тайлан нэгтгэснээс 2 байгууллагыг түүвэрт хамруулсан бөгөөд аудитаар төсвийн ерөнхийлөн захирагчийн санхүүгийн нэгтгэсэн тайланд “Өөрчлөлтгүй” дүгнэлт өгчээ. Санхүүгийн тайлангийн аудитаар нийт 14.8 сая төгрөгийн зөрчил илэрснээс 0.6 сая төгрөгийн 1 зөрчилд төлбөрийн акт тогтоож, 14.2 сая төгрөгийн зөрчлийг таслан зогсоох 1 албан шаардлага хүргүүлж, зөрчлийг давтан гаргахгүй байх 3 зөвлөмж өгсөн байна. Улсын төсвийн хөрөнгө оруулалтаар нийт 22.1 тэрбум төгрөгийн төсөвт өртөгтэй, тайлант онд санхүүжих 2 төсөл, арга хэмжээг хэрэгжүүлэхээр баталсан ба төсөл, арга хэмжээний гүйцэтгэлийг хянаж, 86.4 хувийн санхүүжилтийг олгосон байна. Төрийн албаны зөвлөлийн даргын төсвийн 2024 оны санхүүгийн нэгтгэсэн тайланд 2 тайлан нэгтгэснээс 1 байгууллагыг түүвэрт хамруулсан. Аудитаар төсвийн ерөнхийлөн захирагчийн санхүүгийн нэгтгэсэн тайланд “Өөрчлөлтгүй” дүгнэлт өгчээ. Санхүүгийн тайлангийн аудитаар илэрсэн нийт 50.5 сая төгрөгийн зөрчлийг давтан гаргахгүй байх 2 зөвлөмж, аудитаар шалгасан нийцлийн асуудлаар илэрсэн 580.6 сая төгрөгийн зөрчилд 7 зөвлөмж өгсөн байна. Авлигатай тэмцэх газрын даргын төсвийн 2024 оны санхүүгийн нэгтгэсэн тайлан болон төсвийн шууд захирагчийн санхүүгийн тайланд дүгнэлт гаргасан. Төсвийн ерөнхийлөн захирагчийн санхүүгийн нэгтгэсэн тайланд “Өөрчлөлтгүй”, харьяа 1 байгууллагад “Өөрчлөлтгүй” дүгнэлт өгчээ. Санхүүгийн тайлангийн аудитаар илэрсэн нийт 7.1 сая төгрөгийн зөрчлийг давтан гаргахгүй байх 2 зөвлөмж өгчээ. Улсын төсвийн хөрөнгө оруулалтаар оруулалтаар 2.7 тэрбум төгрөгийн төсөвт өртөгтэй, тайлант онд санхүүжих 1 төсөл, арга хэмжээг хэрэгжүүлэхээр баталсан ба төсөл, арга хэмжээний гүйцэтгэлийг хянаж, 92.1 хувийн санхүүжилтийг олгосон байна. Дээр дурдсан аудитын дүн, дүгнэлтээс үндэслэн дараах асуудлуудад анхаарал хандуулах шаардлагатай байна гэж үзжээ. Төсвийг зохистой удирдаагүйгээс авлага, өр төлбөр үүсгэсэн, тооцоо нийлж баталгаажуулаагүй, хугацаа хэтэрсэн, эзэн холбогдогч нь тодорхой зэрэг авлагыг барагдуулах талаар арга хэмжээ авах нь зүйтэй гэж үзсэн байна. Мөн төсвийн ерөнхийлөн захирагчид худалдан авах ажиллагааг хууль, тогтоомжид нийцүүлэн зохион байгуулах, аудитаар тогтоосон төлбөрийн акт, өгсөн албан шаардлага, зөвлөмжийн хэрэгжилтийг хангах чиглэлээр үр дүнтэй арга хэмжээг зохион байгуулж, алдаа зөрчил гаргахгүй байх зэрэг асуудлыг зөвлөмждөө тусгажээ. Хэлэлцэж буй асуудалтай холбогдуулан УИХ-ын гишүүд асуулт асууж, байр сууриа илэрхийлсэн. Тухайлбал, УИХ-ын гишүүн Г. Очирбат Төсвийн тогтвортой байдлын тухай хуульдаа байн байн өөрчлөлт оруулж буйд шүүмжлэлтэй хандаж буйгаа илэрхийлсэн. Тэрбээр төсвийн зарлагын шинэчлэл хийе гэж ярьдаг ч энэ нь иргэдийн амьдралд нөлөөлж чадсан эсэхийг лавласан. УИХ-ын гишүүн Д. Рэгдэл, өнгөрсөн оны нэгдсэн төсвийн гүйцэтгэлийг харахад бараг их наяд төгрөгийн хөрөнгө оруулалт хэмнэгдсэн дүнтэй байна гээд, төсөвлөсөн мөнгөө зориулалтын дагуу зарцуулж ажлаа гүйцэтгээгүйтэй холбоотой эсэхийг тодруулсан. Энэ нь төлөвлөлтийн алдаа мөн эсэхэд хариулт хүссэн юм. Сангийн яамны Төрийн сангийн газрын Санхүүжилт тайлан бүртгэлийн хэлтсийн дарга Н. Мөнхсүх, Төрийн албаны зөвлөл бараа үйлчилгээний зардлаас 181 сая төгрөг, бараа үйлчилгээний бусад зардлаас 66.1 сая төгрөг, хичээл үйлдвэрлэлийн дадлага хийх зардлаас 114 сая төгрөгийг тус тус хэмнэсэн. Энэ нь худалдан авах ажиллагаа болон байгууллагын сургалтын төлөвлөгөөг нэмэлтээр батлаагүй зэрэг шалтгаанаас үүссэн. Мөн тендер шалгаруулалтад тэнцэх оролцогч гарч ирээгүй зэрэг шалтгаанаар хэмнэлт үүсэн гэсэн хариулт өгсөн юм. Байнгын хороо ийнхүү хэлэлцээд тогтоолын төслийн хоёр дахь хэлэлцүүлгийг хийсэн талаарх санал, дүгнэлтийг Төсвийн зарлагын хяналтын дэд хороонд хүргүүлэхээр тогтлоо. Дараа нь Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн хоёр дахь хэлэлцүүлгийг хийлээ. Дэлхий дахинд үүсээд буй сорилт, бэрхшээлийн Монгол Улсын эдийн засаг, нийгэмд үзүүлэх сөрөг нөлөөллийг бууруулах, мөн Засгийн газрын бүрэлдэхүүний тухай хуульд өөрчлөлт орсонтой холбоотойгоор Төсвийн тухай хуулийн 34 дүгээр зүйлийн 34.1.2, 34.1.4 дэх заалтын дагуу Монгол Улсын 2025 оны төсвийн тодотголын төслийг боловсруулж, 2025 оны 6 дугаар сарын 25-ны өдөр Улсын Их Хуралд өргөн мэдүүлсэн хэмээн Сангийн сайд Б. Жавхлан танилцуулав. Тэрбээр, Эдийн засгийн сорилт, хүндрэлийг даван туулахад төсвийн сахилга бат, үр ашигтай зарцуулалт онцгой чухал үүрэгтэй. Тиймээс “ХЭМНЭЛТИЙН ТОДОТГОЛ”-д бүх шатны төрийн байгууллагуудын тэвчиж болох зардлыг хэмнэх зарчмыг баримталлаа хэмээсэн. Цомхон, бүтээмжтэй төртэй байхын тулд төрийн албаны орон тоог 2026 оны хөгжлийн төлөвлөгөөнд нийцүүлэн 9 хувиар бууруулахаар тооцжээ. Мөн төсвийн байгууллагын тээвэр, шатахуун, дотоод албан томилолт, хичээл үйлдвэрлэлийн зардал, төрийн өндөр, дээд айлчлал болон өндөр түвшний зочин төлөөлөгч хүлээн авахаас бусад гадаад албан томилолт, зочин төлөөлөгч хүлээн авах зардал, тавилга, эд хогшил худалдан авах, урсгал засвар хийх болон багаж техникийн зардал, төрийн болон хувийн хэвшлийн байгууллагуудад олгодог татаасын зардал, байгууллагаас олгох нэг удаагийн болон бусад төрлийн тэтгэмж, урамшуулал, хөтөлбөр, арга хэмжээний зардал зэргийг хэмнэхээр тооцож холбогдох өөрчлөлтийг тодотголын төсөлд тусгасан хэмээлээ."
  },
  {
    "id": "75234-2",
    "url": "https://www.parliament.mn/nn/75234/",
    "title": "ЁЗДБХ: 2024 оны төсвийн гүйцэтгэл, 2025 оны төсвийн тодотголын хоёр дахь хэлэлцүүлэг, гурван хуулийн төслийн анхны хэлэлцүүлгийг явууллаа",
    "date": "2025-06-30",
    "category": "Байнгын хороо",
    "part": 2,
    "totalParts": 3,
    "content": "Төрийн албаны зөвлөлийн даргын багцын төсөв 2025 оны батлагдсан төсвөөс нийт зардал 4.3 тэрбум төгрөгөөр буурсан. Мөн багцын хэмжээнд 7 орон тоо буурч, 78 орон тоотой байхаар тооцжээ. Төрийн албаны зөвлөлийн төсөв 2025 оны батлагдсан төсвөөс нийт зардал 3.5 тэрбум төгрөгөөр бууруулахаар төлөвлөж, тус байгууллагын төрийн албан хаагчийн тоог 9 хувиар буюу 5 орон тоогоор бууруулж 56 орон тоотой байхаар тооцсон гэв. Төрийн албан хаагчийн ёс зүйн хорооны ажлын албаны төсөв 2025 оны батлагдсан төсвөөс нийт зардал 0.8 тэрбум төгрөгөөр бууруулахаар төлөвлөж, тус байгууллагын төрийн албан хаагчийн тоог 9 хувиар буюу 2 орон тоогоор бууруулж 22 орон тоотой байхаар тооцсон байна. Ийнхүү 2025 оны төсөвт тодотгол хийснээр нэгдсэн төсвийн тэнцвэржүүлсэн орлогыг 3 их наяд 260 тэрбум төгрөгөөр бууруулж, 30 их наяд 209.9 тэрбум төгрөг, нэгдсэн төсвийн нийт зарлагын хэмжээг 1 их наяд 856.5 тэрбум төгрөгөөр бууруулж, 31 их наяд 575.1 тэрбум төгрөгт хүргэж, нэгдсэн төсвийн тэнцвэржүүлсэн тэнцэл 1 их наяд 365.2 тэрбум төгрөг буюу дотоодын нийт бүтээгдэхүүний 1.5 хувийн алдагдалтай болж байна хэмээн тодотголоо. Монгол Улсын Ерөнхий аудитор С. Магнайсүрэн, Монгол Улсын 2025 оны төсвийн тухай хуульд өөрчлөлт оруулах тухай хуулийн төсөл нь Монгол Улсын Их Хурлын хяналт шалгалтын тухай хуулийн 23 дугаар зүйлд заасан шаардлагыг хангасан гэж дүгнэсэн гэлээ. Танилцуулгатай холбогдуулан УИХ-ын гишүүд төрийн албан хаагчдын тоог цөөлнө гэсэн атлаа бусдаар гүйцэтгүүлэх ажлын зардал нэмэгдсэн талаар, төрийн албан хаагчдын тоог есөн хувиар бууруулах асуудалтай холбогдуулан асуулт асууж, байр сууриа илэрхийлсэн бөгөөд энэхүү асуудлыг хэлэлцсэн талаарх Байнгын хорооны санал, дүгнэлтийг Төсвийн байнгын хороонд хүргүүлэхээр тогтсон юм. Мөн хуралдаанаар Монгол Улсын Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн анхны хэлэлцүүлгийг явууллаа. Хуулийн төсөл санаачлагчийн илтгэлийг УИХ-ын гишүүн Х. Булгантуяа танилцуулав. Ирэх оны төсвийн төслийг жил бүрийн 9 дүгээр сарын 1-ний өдөр өргөн барьж, 11 дүгээр сарын 15-нд батлах хуулийн зохицуулалттай. УИХ-ын намрын чуулган 10 дугаар сард эхэлж эхэлсэн даруйдаа төсвийн төслийг хэлэлцэж эхэлдэг. Хуулийн төсөлд УИХ-ын намрын чуулганы 9 дүгээр сарын 15-ны өдрөөс эхэлж төсвийн төслийг намрын чуулган эхэлсэн өдрөөс эхлэн хэлэлцүүлэх, төсвийн төсөлтэй танилцах хэлэлцүүлгийн шинэ үе шат нэмж нийтдээ 5 үе шаттайгаар хэлэлцдэг байх нэмэлт, өөрчлөлтийг холбогдох хуульд хуульд оруулахаар тусгалаа гэлээ. Мөн дунд хугацааны төсвийн хүрээний мэдэгдэл нь дараа жилийн макро эдийн засаг, төсвийн үндсэн үзүүлэлт болох чухал баримт бичиг учраас 4 үе шаттайгаар УИХ-аар хэлэлцүүлэх тусгайлсан дэгийг бий болгож Төсвийн тогтвортой байдлын зөвлөлийн дүгнэлтийг нэгдсэн хуралдаанаар сонсож бүх байнгын хороодоор хэлэлцэж санал, дүгнэлтээ Төсвийн байнгын хороо, Эдийн засгийн байнгын хороо хуралдаж хамтарсан санал дүгнэлт гаргах зохицуулалтыг бий болгож, холбогдох хуульд нэмэлт, өөрчлөлт оруулахаар тусгасныг тодотгосон. Засгийн газраас дунд хугацааны төсвийн хүрээний мэдэгдэл, төсвийн төсөл, хөгжлийн төлөвлөгөөний төсөл, хөгжлийн гүйцэтгэлийн тайлан болон холбогдох бусад баримт бичгийг тодорхой хугацаанд Төсвийн тогтвортой байдлын зөвлөлд хүргүүлэх, УИХ-д танилцуулах эрх зүйн зохицуулалт бий болгох шаардлагатай байна. Ингэснээр Төсвийн тогтвортой байдлын зөвлөлд хуульд заасан дүгнэлт гаргаж, хяналт тавих, УИХ-д танилцуулах чиг үүргийнхээ хүрээнд ажиллах зохицуулалтыг нэмж тусгаж өглөө. Монгол Улсын Ерөнхийлөгчийн төсөвт тавьсан хоригийг УИХ хүлээн авсантай холбоотойгоор төсөв хэлэлцэн батлах хугацаа чуулганы хуралдааны дэгийн зохицуулалтыг нэмж тусгасан хэмээлээ. Хуулийн төсөлтэй холбогдуулан зарчмын зөрүүтэй саналын томьёолол ирээгүй гэдгийг хуралдаан даргалагч танилцуулаад Байнгын хороо хуулийн төслүүдийг зүйл бүрээр нь хэлэлцэв. Хэлэлцүүлгийн үеэр Сангийн сайд Б. Жавхлан, Төсөв хэлэлцэх цаг хугацааны цаглаварт оруулах гэж буй өөрчлөлтийг олон талаас нь харах ёстой гэсэн байр суурьтай байгаагаа илэрхийлээд, төсвийг төлөвлөх шатанд гарч болох эрсдэлийн талаар байр сууриа илэрхийлсэн. УИХ-ын гишүүн Х. Булгантуяа, Төсвийн төслийг жил бүрийн 9 дүгээр сарын 1-ний өдөр өргөн барьж 11 дүгээр сарын 15-нд батлахаар хуульчилсан боловч Улсын Их Хурлын намрын чуулган 10 сард эхэлж байгаа нь төсвийн талаар Улсын Их Хурлын гишүүд, намын бүлэг, холбогдох талуудын бүрэн танилцах, мэдээлэлтэй байх, үр дүнтэй ажиллах боломжийг хязгаарлаж байгаа талаар жишээ татан тайлбарласан юм. Ингээд Байнгын хорооны санал, дүгнэлтийг Төрийн байгуулалтын байнгын хороонд хүргүүлэхээр тогтлоо. Байнгын хорооны хуралдаанаар хэлэлцсэн дараагийн асуудал нь Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөлтэй хамт өргөн мэдүүлсэн Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай хуулийн төслийн анхны хэлэлцүүлэг байв. Х. Тэмүүжин нарын УИХ-ын 11 гишүүн хуулийн төслийг өргөн мэдүүлсэн бөгөөд Монгол Улсын Үндсэн хуулийн 41 дүгээр зүйлд зааснаар Ерөнхий сайд Засгийн газрыг удирдаж, төрийн хууль биелүүлэх ажлыг Улсын Их Хурлын өмнө хариуцаж, Засгийн газар үйл ажиллагаагаа Улсын Их Хуралд тайлагнах харилцааг хуулиар нарийвчлан зохицуулж, хууль тогтоох дээд байгууллага нь Засгийн газрын үйл ажиллагааны хөтөлбөр, төсөв, түүний гүйцэтгэл болон хуулийн биелэлтэд хяналт тавих эрхээ хэрэгжүүлэх зорилгоор Улсын Их Хурал Ерөнхий сайдад асуулга тавих, гишүүд асуулт асууж, хариулт авах асуудлыг энэхүү хуулийн нэмэлт, өөрчлөлтөөр оруулахаар тусгасан байна. Тодорхой хэлбэл төрийн эрх барих дээд байгууллагын үйл ажиллагаанд алдаа мадаг гаргахгүйн үүднээс парламентад худал мэдээлэл өгөхгүй байх, худал мэдээлэл өгөхөөс урьдчилан сэргийлэх, зөрчсөн тохиолдолд хуульд заасан хариуцлага хүлээдэг байх, олонхын бүлэг буюу түүнээс сонгогдсон Ерөнхий сайдаас асуудаг асуулгын цагийг Улсын Их Хуралд бий болгох, уг асуулга нь нээлттэй, тэгш мэтгэлцээний үндсэн дээр өрнөдөг байх зэрэг зарчмын өөрчлөлтийг Улсын Их Хурлын тухай хууль болон, Улсын Их Хурлын дэгийн тухай хууль, Төрийн албаны тухай хуульд оруулах шаардлагатай гэж үзжээ. Улсын Их Хурлын тухай хуульд холбогдох нэмэлт, өөрчлөлт оруулж, улмаар Улсын Их Хурлын чуулганы хуралдааны дэгийн тухай хуулийн 112 дугаар зүйлийг Улсын Их Хурлын асуулгын цаг болгон өөрчлөх, Улсын Их Хурлын чуулганы нэгдсэн хуралдаанд үг хэлж, мэдээлэл хийж буй Ерөнхий сайд, Засгийн газрын гишүүд болон ажлын хэсгийн бүрэлдэхүүнд багтсан нийтийн албан тушаалтан, бусад этгээд үнэн бодит мэдээлэл өгөх асуудлыг үүрэгжүүлэх, хариуцлага хүлээлгэх харилцааг тусгасан байна. Хуулийн төсөлтэй холбогдуулан УИХ-ын гишүүдээс зарчмын зөрүүтэй саналын томьёолол гараагүй бөгөөд Байнгын хороо хуулийн төслийг зүйл бүрээр нь хэлэлцэн Байнгын хорооны санал, дүгнэлтээ Төрийн байгуулалтын байнгын хороонд хүргүүлэхээр боллоо."
  },
  {
    "id": "75234-3",
    "url": "https://www.parliament.mn/nn/75234/",
    "title": "ЁЗДБХ: 2024 оны төсвийн гүйцэтгэл, 2025 оны төсвийн тодотголын хоёр дахь хэлэлцүүлэг, гурван хуулийн төслийн анхны хэлэлцүүлгийг явууллаа",
    "date": "2025-06-30",
    "category": "Байнгын хороо",
    "part": 3,
    "totalParts": 3,
    "content": "Энэ өдрийн хуралдаанаар хэлэлцсэн сүүлийн асуудал нь Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөлтэй хамт өргөн мэдүүлсэн Монгол Улсын Их Хурлын чуулганы хуралдааны дэгийн тухай хуульд өөрчлөлт оруулах тухай хуулийн төслийн анхны хэлэлцүүлэг байлаа. Хууль санаачлагч УИХ-ын гишүүн А. Ариунзаяа танилцуулга хийсэн. УИХ-д суудалтай таван намын төөлөл болсон 9 гишүүний санаачилсан уг хуулийн төсөлд иргэд, байгууллагаас Улсын Их Хуралд ирүүлсэн өргөдлийг судлах, шинжилгээ хийх, холбогдох санал бэлтгэх болон нийтийн ашиг сонирхлыг хөндсөн асуудлаар гаргасан иргэдийн өргөдлийн асуудлыг эрхлэх Өргөдлийн байнгын хороог байгуулахаар тусгажээ. Аж үйлдвэржилтийн бодлогын байнгын хороо, Инновац, цахим бодлогын байнгын хороог Эдийн засгийн байнгын хороонд, Боловсрол, соёл, шинжлэх ухаан, спортын байнгын хороог Нийгмийн бодлогын байнгын хороонд, Ёс зүй, дэгийн байнгын хороог Төрийн байгуулалтын байнгын хороонд тус тус нэгтгэх зохицуулалтыг тусгасан талаар хуулийн төсөл санаачлагч танилцуулсан. Мөн Байнгын хороодын эрхлэх асуудлын тодорхой хэсгийг дагнан хариуцуулахаар Төрийн байгуулалтын байнгын хороонд Ёс зүйн, Бүсчилсэн хөгжлийн, Эдийн засгийн байнгын хороонд Жижиг, дунд үйлдвэрлэлийн хөгжлийн, Инновац цахим бодлогын хөгжлийн, Байгаль орчин, хүнс, хөдөө аж ахуйн байнгын хороонд Агаар, орчны бохирдлын, Хүнс хөдөө аж ахуйн, Нийгмийн бодлого, боловсрол, соёл, шинжлэх ухааны байнгын хороонд Шинжлэх ухааны, Соёл, спорт, залуучуудын дэд хороог тус тус байгуулах зохицуулалтыг оруулжээ. УИХ-ын даргын дэргэдэх зөвлөлийн хуралд зөвлөлийн одоогийн байгаа бүрэлдэхүүнээс гадна УИХ-д суудалтай бүлэг байгуулаагүй нам эвслийн төлөөлөл болох УИХ-ын гишүүн санал өгөх эрхтэйгээр оролцох, нам эвслийн бүлгийн дэд дарга нар санал өгөх эрхгүйгээр оролцох асуудлыг хуульчлах нь зүйтэй гэж үзжээ. Хэлэлцүүлгийн үеэр УИХ-ын гишүүн Д. Рэгдэл, Б. Хэрлэн нар Байнгын хороо, дэд хороотой холбоотой асуудлаар байр сууриа илэрхийлсэн бөгөөд Эдийн засгийн байнгын хорооны дэргэд шинжлэх ухаан, технологи, инновацын дэд хороог байгуулах нь зүйтэй гээд Нийгмийн бодлого, боловсрол, соёл, шинжлэх ухааны байнгын хорооын эрхлэх асуудлаас шинэлэх ухааныг хасах нь зүйтэй хэмээсэн юм. Байнгын хороо хуулийн төслийг зүйл бүрээр нь хэлэлцсэн бөгөөд УИХ-ын гишүүдийн гаргасан саналыг тусган Байнгын хорооны санал, дүгнэлтээ Төрийн байгуулалтын байнгын хороонд хүргүүлэхээр тогтов хэмээн Улсын Их хурлын Хэвлэл мэдээллийн газраас мэдээллээ."
  },
  {
    "id": "75233-1",
    "url": "https://www.parliament.mn/nn/75233/",
    "title": "ЭЗБХ: “Зээлийн хүүг бууруулах талаар авах арга хэмжээний тухай” болон “Хянан шалгах түр хороо байгуулах тухай” УИХ-ын тогтоолын төслүүдийг хэлэлцэв",
    "date": "2025-06-30",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Эдийн засгийн байнгын хорооны өнөөдрийн (2025.06.30) хуралдаан зургаан асуудал хэлэлцэхээр товлосон. Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн хоёр дахь хэлэлцүүлгийг хийсэн. Мөн Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн хоёр дахь хэлэлцүүлгийг хийсний дараа Улсын Их Хурлын тогтоолын төслийн анхны хэлэлцүүлгийг хийлээ. Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн “Алт-3 аяныг хэрэгжүүлэх зарим арга хэмжээний тухай” Улсын Их Хурлын тогтоолын төслийн анхны хэлэлцүүлгийг явуулсан. Монгол Улсын Их Хурлын чуулганы хуралдааны дэгийн тухай хууль дахь холбогдох зохицуулалтын дагуу төслийг зүйл бүрээр хэлэлцэхэд гишүүд асуулт асууж, үг хэлэх шаардлагагүй хэмээн үзсэн. Ийнхүү дээрх төслийн анхны хэлэлцүүлгийг хийсэн талаарх санал, дүгнэлтээ Төсвийн байнгын хороонд хүргүүлэхээр болов. Өнөөдрийн хуралдаанаар хэлэлцсэн гурав дахь асуудал нь “Зээлийн хүүг бууруулах талаар авах арга хэмжээний тухай” Улсын Их Хурлын тогтоолын төсөл байв. Улсын Их Хурлын гишүүн Л. Соронзонболд төслийн талаар хуралдаанд танилцуулсан юм. Зээлийн хүүг бууруулах хүрээнд дараах зургаан арга хэмжээг судалж, хэрэгжүүлэхийг Монголбанканд даалгахаар төсөлд тусгажээ. Тодруулбал, эх үүсвэрийн өртгийг бууруулах зорилгоор банкны системийн тухайн хугацааны дундаж хүүгээс өндөр хүүтэй татсан хугацаатай хадгаламжийн заавал байлгах нөөцийн хэмжээг өсгөх, зохистой харьцааг тогтоох асуудлыг судлан, шаардлагатай зохицуулалт хийх арга хэмжээг судалж, хэрэгжүүлэхийг даалгах нь зүйтэй хэмээн үзсэн байна. Мөн банк болон банк бус санхүүгийн байгууллагын гадаад зах зээлээс татсан валютын эх үүсвэрийг хугацаанаас нь хамаарч үндэсний мөнгөн тэмдэгтэд хөрвүүлэх зардлыг бууруулах; Бизнесийн зээлд ашигласан эх үүсвэрт ногдох заавал байлгах нөөцийг бууруулж, ялгаатай тогтоох талаар судалж, холбогдох арга хэмжээг авч хэрэгжүүлэхийг үүрэг болгохоор төслд тусгажээ. Түүнчлэн арилжааны банкнууд эрсдэл багатай зээлдэгчид олгох зээлийн хүүгийн түвшин тогтоож, тогтмол хугацаанд нийтэд мэдээлэх; Зээлийн шимтгэл хураамж тооцсон бодит хүүг тухай бүр харилцагчид мэдэгдэж, нийтэд мэдээлэх; Монгол Улсад гадаадын банк үйл ажиллагаа эрхлэх харилцааг зохицуулсан эрх зүйн зохицуулалтыг боловсронгуй болгох хүрээнд гадаадын банкны салбар байгуулах, үйл ажиллагаа эрхлэх нөхцөлийн шалгуурыг шинэчлэх, боловсронгуй болгох талаар арга хэмжээг судалж, хэрэгжүүлэхийг Төв банканд даалгахаар төсөлд тусгажээ. Зээлийн хүүг бууруулж, банкнаас бусад санхүүгийн салбарыг хөгжүүлэх хүрээнд хоёр арга хэмжээг судалж, хэрэгжүүлэхийг Санхүүгийн зохицуулах хороонд даалгах нь зүйтэй хэмээн үзэж, холбогдох зохицуулалтыг төсөлд тусгасан байна. Банк болон банк бус санхүүгийн байгууллагууд хөрөнгийн зах зээлээр дамжуулан эх үүсвэр татахад дэд бүтцийн байгууллагатай холбогдох зардал, хугацааг бууруулах талаар судлахыг үүрэг болгох нь зүйтэй хэмээн төсөл санаачлагчид үзжээ. Мөн банк бус санхүүгийн байгууллагын дүрмийн сангийн доод хэмжээг тогтоохтой холбоотой шаардлага, шалгуур нь эх үүсвэрийн зардлыг нэмэгдүүлж буй байдлыг судалж, төв болон орон нутгийн нөхцөл байдалд нийцүүлэн ялгамжтай тогтоох талаар судлахыг тус Хороонд даалгахаар төсөлд холбогдох чиглэлийг тусгасан байна. Мөн Монголбанк болон Санхүүгийн зохицуулах хороонд зээлийн хүүгийн дээд хязгаарыг бизнесийн, хэрэглээний болон бусад зээлийн бүтээгдэхүүн тус бүрээр төрөлжүүлэн судалж, санал боловсруулан танилцуулахыг тус тус даалгахаар Улсын Их Хурлын тогтоолын төсөлд тусгажээ. Үүний зэрэгцээ зээлийн үнэлгээг үл хөдлөх эд хөрөнгийн барьцаанд тулгуурлан тооцох өнөөгийн аргачлалыг судалж, сайжруулах санал боловсруулан танилцуулахыг, тогтоолын хэрэгжилтийг явцыг энэ оны 11 дүгээр сард багтаан танилцуулахыг үүрэг болгож байгаа юм байна. Улсын Их Хурлын гишүүн Л. Соронзонболдын танилцуулсан төслийн танилцуулгатай холбогдуулан Улсын Их Хурлын гишүүн М. Бадамсүрэн, П. Сайнзориг, С. Эрдэнэбат, Н. Батсүмбэрэл нар асуулт асууж, ажлын хэсгээс хариулт авч, төслийн талаар байр сууриа илэрхийлсэн юм. Ингээд “Зээлийн хүүг бууруулах талаар авах арга хэмжээний тухай” Улсын Их Хурлын тогтоолын төслийг хэлэлцээд, эл төслийг чуулганы нэгдсэн хуралдаанаар хэлэлцүүлж, батлуулахыг дэмжих эсэхээр санал хураалт явууллаа. Байнгын хорооны хуралдаанд оролцсон гишүүдийн олонх буюу 77.8 хувь нь дэмжсэн. Иймд Эдийн засгийн байнгын хорооны энэ оны 02 дугаар тогтоолоор байгуулагдсан ажлын хэсгээс боловсруулсан Улсын Их Хурлын дээрх тогтоолын төслийг хэлэлцсэн талаарх Байнгын хорооны санал, дүгнэлтийг чуулганы нэгдсэн хуралдаанд танилцуулахаар боллоо. Дараа нь Улсын Их Хурлын гишүүн О. Батнайрамдал нарын 89 гишүүний 2025 оны 6 дугаар сарын 27-ны өдөр өргөн мэдүүлсэн “Хянан шалгах түр хороо байгуулах тухай” Улсын Их Хурлын тогтоолын төслийг хэлэлцэв. Улсын Их Хурлын гишүүн О. Батнайрамдал төслийн талаар хуралдаанд танилцууллаа. Үндсэн хуулийн Зургадугаар зүйлийн 1 дэх хэсэгт “Монгол Улсад газар, түүний хэвлий, ой, ус, амьтан, ургамал болон байгалийн бусад баялаг гагцхүү ард түмний мэдэл, төрийн хамгаалалтад байна” гэж заасан байдгийг эшлэв. Мөн Үндсэн хуулийн Хорин наймдугаар зүйлийн 2 дахь хэсэгт “Хуулийн биелэлтийг хангахтай холбоотой нийтийн ашиг сонирхлыг хөндсөн тодорхой асуудлаар Улсын Их Хурлын нийт гишүүний дөрөвний нэгээс доошгүй нь хянан шалгах түр хороо байгуулах санал тавибал Улсын Их Хурал цөөнхийн төлөөллийг оролцуулан уг хороог байгуулна.” гэж, Монгол Улсын Их Хурлын хяналт шалгалтын тухай хуулийн 28 дугаар зүйлийн 28.1 дэх хэсэгт “Монгол Улсын Үндсэн хуулийн Хорин наймдугаар зүйлийн 2 дахь хэсэгт заасны дагуу хуулийн биелэлтийг хангахтай холбоотой нийтийн ашиг сонирхлыг хөндсөн тодорхой асуудлаар Улсын Их Хурлын нийт гишүүний дөрөвний нэгээс доошгүй нь хянан шалгах түр хороо байгуулах санал тавибал цөөнхийн төлөөллийг оролцуулан Улсын Их Хурлын тогтоолоор байгуулна.” гэж тус тус заасныг төслийнхөө танилцуулгын эхэнд дурдсан. Оюутолгой төслийн асуудал нь нийтийн ашиг сонирхлыг хөндсөн тодорхой асуудал бөгөөд дээрх хуульд заасны дагуу Улсын Их Хурлын гишүүний дөрөвний нэгээс доошгүй нь буюу 89 гишүүн энэхүү асуудлаар хянан шалгах түр хороо байгуулах санал гаргаж буйг онцлов. “Жавхлант”, “Шивээ толгой” стратегийн ач холбогдол бүхий ашигт малтмалын тусгай зөвшөөрлийн талбайд Монгол Улс төрийн эзэмшлийн хувь хэмжээг тогтоох “Нэмэлт, өөрчлөлт оруулж, дахин тодотгосон хувь нийлүүлэгчдийн гэрээ”-ний 11.3(ё)-д 7 жил тутам Санхүүжилтийн хүүгийн хувийн зохистой байдлыг хянан үзэх заалтыг хэрэгжүүлж, 2025 онд багтаан хүүг бууруулах арга хэмжээг авахад Улсын Их Хурлын зүгээс дэмжлэг үзүүлж ажиллах нэн чухал байгааг О."
  },
  {
    "id": "75233-2",
    "url": "https://www.parliament.mn/nn/75233/",
    "title": "ЭЗБХ: “Зээлийн хүүг бууруулах талаар авах арга хэмжээний тухай” болон “Хянан шалгах түр хороо байгуулах тухай” УИХ-ын тогтоолын төслүүдийг хэлэлцэв",
    "date": "2025-06-30",
    "category": "Байнгын хороо",
    "part": 2,
    "totalParts": 2,
    "content": "Батнайрамдал гишүүн танилцууллаа. Үүний тулд Улсын Их Хурлаас “Оюутолгой бүлэг ордын ашиглалтад Монгол Улсын эрх ашгийг хангуулах, хүртэх өгөөжийг нэмэгдүүлэх”-тэй холбоотой баримт бичиг, үйл ажиллагаанд хяналт шалгалт хийх, нотлох баримтыг шинжлэн судлах нээлттэй сонсгол зохион байгуулах, иргэд, олон нийтийг тэнцвэрт мэдээллээр хангах арга хэмжээ авах шаардлагатай гэж төсөл санаачлагчид үзжээ. Иймд “Оюутолгой бүлэг ордын ашиглалтад Монгол Улсын эрх ашгийг хангуулах, хүртэх өгөөжийг нэмэгдүүлэх”-тэй холбоотой баримт бичиг, үйл ажиллагаанд хяналт шалгалт хийхээр асуудлаар дагнасан хяналт, шалгалт эрчимтэй явуулах, цуглуулсан нотлох баримтыг шинжлэн судлах нээлттэй сонсголыг үр дүнтэй зохион байгуулж, иргэдийг мэдээллээр хангах, тайланг Улсын Их Хурлын 2025 оны намрын чуулганы ээлжит хугацаанд багтаан танилцуулах үүрэг бүхий Хянан шалгах түр хороо байгуулахаар төслийг санаачлан боловсруулсан байна. Төсөл санаачлагчийн илтгэлтэй холбогдуулан гишүүд асуулт асуух, үг хэлэх шаардлагагүй хэмээн үзсэн тул хуралдаан даргалагч Ч. Лодойсамбуу төслийг бүрэн эхээр нь уншиж танилцуулсан юм. Төсөлд хянан шалгах түр хорооны тусгай шалгалтын сэдвийн хүрээ, хязгаарыг “Жавхлант” (MV-15225), “Шивээ толгой” (MV-15226) ашиглалтын тусгай зөвшөөрлийн талбайн нөөцийг тогтоож, үнэлгээг тодорхойлсон болон холбогдох бусад баримтуудад үндэслэн төрийн эзэмшлийн хувь хэмжээг тогтоохтой холбогдуулан хяналт шалгалт хийх хэмээн тогтоохоор тусгажээ. Мөн “Оюутолгой” ХХК-ийн “Нэмэлт, өөрчлөлт оруулж дахин тодотгосон хувь нийлүүлэгчийн гэрээ”-ний санхүүжилтийн хүүгийн хувь, түүнийг олон улсын зах зээлийн жишигт нийцүүлэн бууруулах талаар авч хэрэгжүүлсэн арга хэмжээ, холбогдох үр дагаврыг судлан хяналт шалгалт хийх, санал, дүгнэлт гаргах юм байна. Хянан шалгах түр хорооны бүрэлдэхүүнд Улсын Их Хурлын гишүүн О. Батнайрамдал, Б. Бат-Эрдэнэ, М. Бадамсүрэн, Б. Баярбаатар, Э. Болормаа, С. Зулпхар, Ш. Бямбасүрэн, П. Ганзориг, Д. Пүрэвдаваа, Б. Жаргалан, Ө. Шижир нар ажиллахаар төсөлд тусгажээ. Ингээд “Хянан шалгах түр хороо байгуулах тухай” Улсын Их Хурлын тогтоолын төслийг чуулганы нэгдсэн хуралдаанаар хэлэлцүүлж, батлуулахыг дэмжих эсэхээр санал хураалт явуулахад гишүүдийн 72.2 хувь нь дэмжсэн. Иймд энэ талаарх Байнгын хорооны санал, дүгнэлтийг чуулганы нэгдсэн хуралдаанд танилцуулахаар шийдвэрлэсэн. Байнгын хорооны хуралдааны төгсгөлд Монгол Улсын дунд, богино хугацааны хөгжлийн бодлого, төлөвлөлтийн баримт бичгийн хэрэгжилтийн явц, тайлагналтын талаар Эдийн засаг, хөгжлийн яамны мэдээллийг сонсож, энэ талаар тус яамны Төрийн нарийн бичгийн И. Батхүү танилцуулав. Тус яам Хөгжлийн бодлого, төлөвлөлт, түүний удирдлагын тухай хуулийн дагуу Монгол Улсын урт, дунд, богино хугацааны хөгжлийн бодлогын баримт бичгүүдийг боловсруулж Засгийн газар, Улсын Их Хурлаар хэлэлцүүлэн батлуулж үйл ажиллагааг зохион байгуулж ажиллаж байгааг танилцуулсан. Засгийн газрын хяналт хэрэгжүүлэх газрыг Тэргүүн шадар сайд бөгөөд Эдийн засаг хөгжлийн сайдын харьяанд шилжүүлснийг дурдав. Үүнтэй холбоотой яамнаас хууль тогтоомжийн хүрээнд хөгжлийн бодлого, төлөвлөлт, түүний хэрэгжилтийн үнэлгээ, явцыг нь хянах ажлыг сайжруулах талаар тодорхой санаачилгууд гарган ажиллаж байгаа гэлээ. Хөгжлийн бодлого, төлөвлөлт, гүйцэтгэл, санхүүжилт, хяналтын тогтолцоог цогц байдлаар цахим системээр хэрэгжүүлэхээр төлөвлөн ажиллаж байгаа юм байна. Энэ тогтолцоог нэвтрүүлснээр төрийн албаны шат шатны байгууллага төлөвлөлтийн баримт бичгүүдийг давхардсан байдлаар цаасаар боловсруулах шаардлагагүй болох аж. Бүгдийг нь цахимжуулснаар гүйцэтгэл, хэрэгжилтийн явцад өгөгдлийн алдаа гарахгүй, гүйцэтгэлийн тоо баримтууд өөрчлөгдөхгүй учир хяналт сайжрах, хэрэгжилтийн явцын мэдээллийг холбогдох талууд тухай бүрдээ авах боломж бүрдэх аж. Монгол Улсын дунд, богино хугацааны хөгжлийн бодлого, төлөвлөлтийн баримт бичгийн хэрэгжилтийн явц, тайлагналтын талаарх дээрх мэдээлэлтэй холбогдуулан Улсын Их Хурлын гишүүн М. Бадамсүрэн “Засгийн газарт чиглэл өгөх” Байнгын хорооны тогтоолын төсөл танилцууллаа. Эдийн засгийн байнгын хорооны тогтоолоор байгуулагдсан, Улсын Их Хурлын 11 гишүүний бүрэлдэхүүнтэй “Монгол Улсын хөгжлийн 2026 оны төлөвлөгөө батлах тухай” Улсын Их Хурлын тогтоолын төслийг хэлэлцүүлэгт бэлтгэх үүрэг бүхий ажлын хэсгээс холбогдох төслийг боловсруулжээ. Зургаан заалт бүхий төслийн талаар тэрбээр хуралдаанд дэлгэрэнгүй танилцуулсан. Байнгын хорооны уг тогтоолын төслийг хэлэлцүүлэхээр М. Бадамсүрэн гишүүн горимын санал гаргахад санал хураалтад оролцсон гишүүдийн олонх буюу 72.2 хувийн саналаар дэмжив. Иймд хуралдаан даргалагч Ч. Лодойсамбуу гишүүн Байнгын хорооны тогтоолын төслийг уншиж танилцуулахад Б. Жаргалан гишүүн төслийг хэлэлцүүлгийг Байнгын хорооны дараагийн хуралдаанаар үргэлжлүүлэх горимын санал гаргалаа. Горимын саналаар санал хураалт явуулахад хуралдаанд оролцсон гишүүдийн 66.7 хувь нь дэмжлээ. Ийнхүү Эдийн засаг, хөгжлийн яамны Монгол Улсын дунд, богино хугацааны хөгжлийн бодлого, төлөвлөлтийн баримт бичгийн хэрэгжилтийн явц, тайлагналтын талаар мэдээллийг сонссоноор Эдийн засгийн байнгын хорооны өнөөдрийн хуралдаан өндөрлөв гэж Улсын Их Хурлын Хэвлэл мэдээллийн газраас мэдээллээ."
  },
  {
    "id": "75232-1",
    "url": "https://www.parliament.mn/nn/75232/",
    "title": "БОХХААБХ: Монгол Улсын 2024 оны төсвийн гүйцэтгэл, 2025 оны төсвийн тодотголын төслүүдийн хоёр дахь хэлэлцүүлгийг хийв",
    "date": "2025-06-30",
    "category": "Байнгын хороо",
    "part": 1,
    "totalParts": 2,
    "content": "Монгол Улсын Их Хурлын Байгаль орчин, хүнс, хөдөө аж ахуйн байнгын хороо өнөөдөр (2025.06.24) хуралдаж, Монгол Улсын 2024 оны нэгдсэн төсвийн гүйцэтгэл, Засгийн газрын санхүүгийн нэгтгэсэн тайлан болон Монгол Улсын 2025 оны төсвийн тухай хуульд өөрчлөлт оруулах тухай хуулийн төслүүдийн хоёр дахь хэлэлцүүлгийг хийлээ. Байнгын хорооны эрхлэх асуудлын хүрээний төсвийн ерөнхийлөн захирагч нар болох Хүнс, хөдөө аж ахуй, хөнгөн үйлдвэрийн сайдын болон Байгаль орчин, уур амьсгалын өөрчлөлтийн сайдын 2024 оны төсвийн гүйцэтгэл, санхүүгийн тайлангийн талаарх танилцуулгыг Хүнс, хөдөө аж ахуй, хөнгөн үйлдвэрийн сайд Ж. Энхбаяр хийлээ. Монгол Улсын нэгдсэн төсвийн гүйцэтгэл, Засгийн газрын санхүүгийн нэгтгэсэн тайланд дээрх сайд нарын нийт 158 байгууллага, таван төсөл, сан, төрийн өмчийн есөн аж ахуйн нэгж нийт 144 байгууллагын төсвийн гүйцэтгэл, санхүүгийн тайланг нэгтгэсэн гаргасан болно. Хоёр сайдын нийт зарлага болон цэвэр зээлийн дүн 909.9 тэрбум төгрөгийн гүйцэтгэлтэй гарч, үүнээс урсгал зардалд 737.2 тэрбум төгрөг, хөрөнгийн зардалд 123.6 тэрбум төгрөгийг зарцуулжээ. Улсын төсвийн хөрөнгө оруулалтаар 2024 онд эдгээр салбаруудад 156 төсөл, арга хэмжээнд 265.2 тэрбум төгрөгийн санхүүжилтийг олгож, гүйцэтгэл 81.6 хувийн биелэлттэй байгаа ажээ. Тус байнгын хорооны эрхлэх асуудлын хүрээний байгууллагуудын 2024 оны санхүүгийн нэгдсэн тайлан төсвийн гүйцэтгэлд хийсэн аудитын дүгнэлтийг Монгол Улсын ерөнхий аудиторын орлогч З. Цэдэнжав танилцуулав. Байгаль орчин, уур амьсгалын өөрчлөлтийн сайдын эрхлэх асуудлын хүрээний 2024 оны санхүүгийн нэгдсэн тайланд нийт 98 тайлан нэгтгэгдсэнээс 56 байгууллагын санхүүгийн тайлан дүгнэлт гаргаж, 42 байгууллагыг түүвэрт хамруулсан байна. Сайдын санхүүгийн нэгдсэн тайланд “хязгаарлалттай” гэсэн дүгнэлт өгсөн бөгөөд харьяа 44 байгууллагад “өөрчлөлтгүй”, 11 байгууллагад “хязгаарлалттай”, нэг байгууллагын санхүүгийн тайланд “татгалзсан” гэсэн дүгнэлт өгсөн байна. Байгаль орчин, уур амьсгалын өөрчлөлтийн сайдын санхүүгийн тайланд нийт 11.4 тэрбум төгрөгийн зөрчил илэрснээс 0.2 тэрбум төгрөгийн есөн зөрчилд төлбөрийн акт тогтоож, 10.4 тэрбум төгрөгийн зөрчлийг таслан зогсоох 44 албан шаардлага хүргүүлжээ. 0.8 тэрбум зөрчлийг дахин давтан гаргахгүй байх 36 зөвлөмж өгч, хариуцлага тооцуулах дөрвөн албан шаардлага хүргүүлсний зэрэгцээ нягтлан бодох, бүртгэл тайлагналтай холбоотой 6.9 тэрбум төгрөгийн алдааг аудитын явцад залруулж, 12.6 сая төгрөгийн алдааг арилгах нэг зөвлөмж өгсөн байна. Нийцлийн асуудлаар нийт 10.2 тэрбум төгрөгийн илэрснээс 8.1 тэрбум төгрөгийн зөрчлийг таслан зогсоох 16 албан шаардлага, 2.1 тэрбум төгрөгийн зөрчлийг дахин давтан гаргахгүй байх 18 зөвлөмж өгч, зөрчил гаргасан хоёр албан тушаалтанд хариуцлага тооцуулахаар нэг албан шаардлага хүргүүлээд байгаа аж. 2012-2022 онд урьдчилж гарсан зардлын дансанд хуримтлуулан бүртгэсэн ажлуудын тооцоог хянаж баталгаажуулан үлдэгдлийг бууруулах арга хэмжээ авах тухай өмнөх оны аудитын дүгнэлтээр өгсөн зөвлөмжийн хэрэгжилт хангалтгүй байгааг ерөнхий аудиторын орлогч З. Цэдэнжав танилцуулгадаа дурдаж, улсын төсвийн хөрөнгө оруулалтаар нийт 35.5 тэрбум төгрөгийн төсөвт өртөгтэй 15 төсөл, арга хэмжээг 2024 онд шинээр хэрэгжүүлэхээр баталснаас санхүүжилтийн гүйцэтгэл 69.1 хувьтай гарсныг мэдээлэв. Хүнс, хөдөө аж ахуй, хөнгөн үйлдвэрийн сайдын эрхлэх асуудлын хүрээний байгууллагуудын 2024 оны санхүүгийн нэгдсэн тайланд 64 тайланг нэгтгэснээс 52 байгууллагын санхүүгийн тайланд дүгнэлт гаргаж, 12 байгууллагыг түүвэрт хамруулсан байна. Сайдын санхүүгийн нэгдсэн тайланд “хязгаарлалттай” гэсэн дүгнэлт өгсөн бол харьяа 38 байгууллагад “өөрчлөлтгүй”, 12 байгууллагад “хязгаарлалттай”, хоёр байгууллагад “сөрөг” гэсэн дүгнэлт өгчээ. Санхүүгийн тайлан нийт 253.1 тэрбум төгрөгийн зөрчил илэрснээс 0,2 тэрбум төгрөгийн зөрчилд 38 төлбөрийн акт тогтоож, 230.8 тэрбум төгрөгийн зөрчлийг таслан зогсоох 92 албан шаардлага, 22.2 тэрбум төгрөгийн зөрчлийг дахин давтан гаргахгүй байх 98 зөвлөмж өгч, хариуцлага тооцуулахаар нэг албан шаардлага хүргүүлжээ. Мөн нягтлан бодох бүртгэл тайлагналтай холбоотой 147.6 тэрбум төгрөгийн алдааг аудитын явцад залруулж, 14.2 сая төгрөгийн алдааг арилгах дөрвөн зөвлөмж өгсөн байна. Нийцлийн аудитаар нийт 10,1 тэрбум төгрөгийн зөрчил илэрснээс 1,5 сая төгрөгийн нэг төлбөрийн акт тогтоож, 6.0 тэрбум төгрөгийн зөрчлийг таслан зогсоох 17 албан шаардлага хүргүүлж, 4.1 тэрбум төгрөгийн зөрчлийг давтан гаргахгүй байх 31 зөвлөмж өгч, хариуцлага тооцуулахаар нэг албан шаардлага хүргүүлжээ. Төсвийн ерөнхийлөн захирагчийн өмнөх оны санхүүгийн нэгдсэн тайланд хийсэн аудитаар харьяа байгууллагуудын санхүүгийн тайланд бүртгээгүй 4.5 тэрбум төгрөгийн өр төлбөрийн үлдэгдлийг тооцоо нийлж, баталгаажуулаагүй зөрчлийг арилгах талаар өгсөн зөвлөмжийн хэрэгжилт хангалтгүй байна. Түүнчлэн улсын төсвийн хөрөнгө оруулалтаар тус салбарт нийт 231.1 тэрбум төгрөгийн төсөвт өртөгтэй, 2024 онд 120.5 тэрбум төгрөгийн санхүүжих дүнтэй шилжин хэрэгжих 80 төсөл, арга хэмжээг хэрэгжүүлэхээр баталсан байна. Үүнээс 49.3 тэрбум төгрөгийн төсөвт өртөгтэй 38 барилга байгууламж ашиглалтад хүлээж авч, тоног төхөөрөмжийг нийлүүлсэн буюу нийт төсөл, арга хэмжээний санхүүжилтийн гүйцэтгэл 73.7 хувьтай байна. Дээрх төсвийн ерөнхийлөн захирагч нарын тайлан, гүйцэтгэлд хийсэн аудитын дүгнэлтэд үндэслэн хэрэгжүүлсэн хөтөлбөр, тэдгээрийн үр дүн, чанар, тоо хэмжээг төсвийн гүйцэтгэлтэй уялдуулан хяналт шинжилгээ, үнэлгээ хийж баталгаажуулах, төрийн өмчит компаниудын хувьцаа эзэмшигчийн эрхийг үр дүнтэй хэрэгжүүлж, компанийн үндсэн үйл ажиллагаанд хамааралгүй хөтөлбөр, арга хэмжээг компанийн зардлаас санхүүжүүлэхгүй байх, төсвийн орлогын төлөвлөгөөг өмнөх оны бодит гүйцэтгэлд суурилж үндэслэлтэй төлөвлөн, 2026 оны төсвийн саналыг бэлтгэх, ирэх жилийн төсвийн төсөл дэх тусгах төсөл, арга хэмжээг холбогдох хууль журамд нийцүүлэн, төлөвлөлтийн шаардлагад бүрэн нийцүүлж төлөвлөх, хөрөнгө оруулалтын төсөл арга хэмжээний хэрэгжилтэд үр дүнтэй хяналт хэрэгжүүлж, хуульд заасан хугацаанд хэрэгжилтийг хангаж ажиллах, аудитын шалгалтаар тогтоогдсон зөрчил, төлбөрийн талаарх албан шаардлага, зөвлөмжийн хэрэгжүүлж, илтийг хангах алдаа зөрчил гаргахгүй байхад анхаарч ажиллах шаардлагатайг анхаарууллаа. Хүнс, хөдөө аж ахуй, хөнгөн үйлдвэрийн сайдын хийсэн танилцуулга болон аудитын дүгнэлттэй холбогдуулан Улсын Их Хурлын гишүүн Б. Уянга, Б. Бат-Эрдэнэ, Н. Наранбаатар нар асуулт асууж, үг хэлсэн юм. Улсын Их Хурлын гишүүд төсвийн ерөнхийлөн захирагчдын санхүүгийн үйл ажиллагаанд гарсан зөрчил дутагдлууд, тэдгээрийг арилгах, хариуцлага тооцохтой холбоотой асуудлуудаар тодруулга авч, төсвийн зарцуулаагүй үлдэгдэл, өмнөх жилд гарсан зөрчил, дутагдал хураимтлагдсаар байгаа эсэх зэрэг асуудлуудыг хөндөж байлаа. Улсын Их Хурлын гишүүн Б. Бат-Эрдэнэ яам болон төрийн өмчийн асуудал эрхэлсэн агентлагийн хооронд зарим хөгжлийн төв зэрэг байгууллагыг татан буулгах талаар санал зөрөлдөх, үүнээс болж төсвийн ерөнхийлөн захирагч дээр санхүүгийн зөрчил үүсдэг байдлыг анхаарч ажиллах шаардлагатайг дурдсан юм."
  },
  {
    "id": "75232-2",
    "url": "https://www.parliament.mn/nn/75232/",
    "title": "БОХХААБХ: Монгол Улсын 2024 оны төсвийн гүйцэтгэл, 2025 оны төсвийн тодотголын төслүүдийн хоёр дахь хэлэлцүүлгийг хийв",
    "date": "2025-06-30",
    "category": "Байнгын хороо",
    "part": 2,
    "totalParts": 2,
    "content": "Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн хоёр дахь хэлэлцүүлгийг явуулсан тухай санал, дүгнэлтийг Төсвийн зарлагын хяналтын дэд хороонд хүргүүлэхээр боллоо. Үүний дараа Байнгын хорооны хуралдаанаар Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүд болон хамт өргөн мэдүүлсэн хууль, тогтоолын төслүүдийн хоёр дахь хэлэлцүүлгийг явуулав. Хууль, тогтоолын төслүүдийн талаарх танилцуулгыг Хүнс, хөдөө аж ахуй, хөнгөн үйлдвэрийн сайд Ж. Энхбаяр хийлээ. Сайд танилцуулгадаа төсвийн тодотголыг “хэмнэлтийн тодотгол” хэмээн нэрлээд, бүх шатын төрийн байгууллагуудын зардлыг хэмнэх зарчмыг баримталсан талаар онцлов. Үүний хүрээнд төсвийн зардал 1508.4 тэрбум төгрөгөөр буурах юм. Цомхон, бүтээмжтэй ажиллахын тулд төрийн албаны орон тоог 2026 оны хөгжлийн төлөвлөгөөнд нийцүүлэн 9.0 хувиар бууруулахаар тооцсон болон тээвэр, шатахуун, дотоод албан томилолт, хичээл, үйлдвэрлэлийн зардал, төрийн өндөр дээд айлчлал болон өндөр түвшний зочин төлөөлөгч авахаас бусад гадаад албан томилолт, зочин төлөөлөгч авах зардал, тавилга, эд хогшил худалдан авах, урсгал засвар хийх, багаж техникийн зардал, төрийн болон хувийн хэвшлийн байгууллагад олгодог татаасын зардал, байгууллагаас олгох нэг удаагийн болон бусад төрлийн тэтгэмж, урамшуулал, хөтөлбөр, арга хэмжээний зардал зэргийг хэмнэхээр Засгийн газар тооцож, холбогдох өөрчлөлтийг төсвийн тодотголын төсөлд тусгасан байна. Эдгээр тооцооллоор байгаль орчны салбарын 2025 оны батлагдсан төсөв нийт 308.6 тэрбум төгрөгөөс 256.4 тэрбум төгрөг болж, хөрөнгийн зардлаас 15.9 тэрбум төгрөг, урсгал зардлаас 36.2 тэрбум төгрөг буюу 52.1 тэрбум төгрөг хасагдсан нь нийт зардлын 17 хувь болж буй бөгөөд салбарын хэмжээнд батлагдсан 3202 орон тооноос 287 орон тоог бууруулахаар төлөвлөжээ. Харин хөдөө аж ахуйн салбарын 2025 оны батлагдсан нийт төсөв 723 тэрбум төгрөгөөс 676.7 тэрбум төгрөг болж, хөрөнгийн зардлаас 2.3 тэрбум төгрөг, урсгал зардлаас 44 тэрбум төгрөг хасагдаж, нийт 46.3 тэрбум төгрөг буюу 7.0 хувиар буурч буй бөгөөд нийт 2117 орон тоо батлагдсанаас 187 орон тоог бууруулах юм. Бүх шатны төрийн байгууллагуудын тэвчиж болох зардлыг хэмнэх зарчмын хүрээнд төсвийн зардал 1 их наяд 508.4 тэрбум төгрөгөөр буурахаар байгаа ажээ. Ийнхүү 2025 оны төсөвт тодотгол хийснээр нэгдсэн төсвийн тэнцвэржүүлсэн орлогыг 3260 тэрбум төгрөгөөр бууруулж, 30209.9 тэрбум төгрөг, нэгдсэн төсвийн нийт зарлагыг 1856.5 тэрбум төгрөгөөр бууруулж, 31575.1 тэрбум төгрөгт хүргэж, нэгдсэн төсвийн тэнцвэржүүлсэн тэнцэл 1365.2 тэрбум төгрөг буюу дотоодын нийт бүтээгдэхүүн (ДНБ)-ий 1.5 хувьтай тэнцэх алдагдалтай төлөвлөгджээ. Төсвийн тодотголын талаарх аудитын дүгнэлтийг Монгол Улсын ерөнхий аудитор С. Магнайсүрэн танилцууллаа. Засгийн газраас өргөн мэдүүлсэн Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлд Байгаль орчин, хүнс, хөдөө аж ахуйн байнгын хороонд хамаарах төсвийн ерөнхийлөн захирагч нарын төсөвт төвлөрүүлэх орлогыг нийт 0.3 тэрбум төгрөгөөр, зарлагыг 98.4 тэрбум төгрөг тус тус бууруулахаар төлөвлөсөн байгааг тэрбээр танилцуулаад, энэ асуудлыг хэлэлцэн шийдвэрлэхдээ төрийн албан хаагчдын тоог чиг үүргийн давхардал, ажлын байрны ачаалалд дүн шинжилгээ хийлгүй жигд 9.0 хувиар бууруулахаар тооцсон нь төрийн үйлчилгээний чанар, хүртээмжийг бууруулж болзошгүй тул төсвийн ерөнхийлөн захирагч нар хариуцсан салбартаа чиг үүргийн шинжилгээ, ажлын байрны ба бүтээмжийн үнэлгээг хийж, ажлын ачааллыг оновчтой хуваарилах үүднээс харьяа байгууллагуудын орон тоонд зохицуулалт хийх боломжийг олгох асуудлыг судалж үзэх, 2025, 2026 оны төсвийн жилд өндөр насны тэтгэвэр тогтоолгох, мөн хүндэтгэн үзэх бусад шалтгаанаар чөлөөлөгдсөн орон тоонд нөхөн томилгоо хийхгүй байх, шинээр ажлын чиг үүрэг, албан тушаалын орон тоо бий болгохгүй байх, ажлын байрны ачааллыг нягтруулах зэргээр цалин хөлсний зардлыг хэмнэхээр заасан нь судалгаанд үндэслэн ажлын ачааллыг нягтруулж, орон тоогоо зорилтот түвшинд хүртэл нэгэнт бууруулсан байгууллагад сул орон тоонд нөхөн томилгоо хийх боломжгүй нөхцөл үүсгэж тухайн байгууллагын хэвийн үйл ажиллагааг алдагдуулах, үндсэн чиг үүргээ хэрэгжүүлж чадахгүй болох эрсдэл үүсгэж болзошгүй байгааг анхаарах, цомхотголд орж буй албан хаагчдад төрийн албаны хуулийн 62.1.4-д заасны дагуу ажлаас чөлөөлөгдсөний гурван сарын цалинтай тэнцэх хэмжээний нэг удаагийн тэтгэмжийн зардал шаардагдах учир төсвийн тодотголд хамтад нь шийдвэрлэх шаардлагатайг анхаарахыг Байнгын хороонд зөвлөв. Мөн улсын төсөвт тодотгол хийх нөхцөл үүссэн тохиолдолд төрийн аудитын байгууллага стандартын дагуу хянаж, аудитын дүгнэлт гаргахад цаг хугацааны хязгаарлагдмал байдал гарч байгааг анхаарч, дүгнэлт гаргах, Улсын Их Хуралд хүргүүлэх зохистой хугацааг Төсвийн тухай хуульд тусгаж өгөх нь зүйтэйг санал болгов. Аудитын байгууллага Монгол Улсын 2025 оны төсвийн тухай хуульд өөрчлөлт оруулах тухай хуулийн төслийг холбогдох хуульд заасан шаардлагыг хангасан гэж дүгнэсэн байна. Сайдын мэдээлэл, аудитын дүгнэлттэй холбогдуулан Улсын Их Хурлын гишүүн Ц. Идэрбат, Б. Уянга, Б. Бат-Эрдэнэ, Н. Наранбаатар У. Отгонбаяр, М. Мандхай нар асуулт асууж, хариулт авлаа. Улсын Их Хурлын гишүүд төрийн албан хаагчдын цомхотголыг хэрхэн тооцсон, хасагдаж байгаа зардлыг яаж нөхөх, чухал ач холбогдолтой ажлын төсвийг хассан нь ямар үр дагавар дагуулж болох тухай, орон тоо хасахгүйгээр зардлыг хэмнэх зарчмаар асуудлыг шийдвэрлэх боломж байгаа эсэх, мөн тодорхой төсөл, арга хэмжээний зардлын өөрчлөлтийн талаар асууж хариулт авсан юм. Хэлэлцэж буй асуудалтай холбогдуулан Байнгын хорооны гишүүдээс зарчмын зөрүүтэй санал гараагүй тул Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүд болон хамт өргөн мэдүүлсэн хууль, тогтоолын төслүүдийн хоёр дахь хэлэлцүүлгийг хийсэн талаарх Байгаль орчин, хүнс, хөдөө аж ахуйн байнгын хорооны санал дүгнэлтийг Төсвийн байнгын хороонд хүргүүлэхээр тогтлоо гэж Улсын Их Хурлын Хэвлэл мэдээллийн газраас мэдээллээ."
  },
  {
    "id": "75231-1",
    "url": "https://www.parliament.mn/nn/75231/",
    "title": "ЭЗБХ: Монгол Улсын 2024 оны нэгдсэн төсвийн гүйцэтгэл болон төсвийн тодотголын төслийн хоёр дахь хэлэлцүүлгийг хийлээ",
    "date": "2025-06-30",
    "category": "Байнгын хороо",
    "part": 1,
    "totalParts": 3,
    "content": "Улсын Их Хурлын Эдийн засгийн байнгын хорооны өнөөдрийн (2025.06.30) хуралдаан гишүүдийн 56 хувийн ирцтэйгээр 15 цаг 35 минутад эхэлж, зургаан асуудал хэлэлцэхээр болов. Энэ өдрийн хуралдааныг Улсын Их Хурлын гишүүн Ч. Лодойсамбуу даргалсан юм. Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн хоёр дахь хэлэлцүүлгийг хийж, Сангийн сайд Б. Жавхлан холбогдох танилцуулгыг хийв. Mонгол Улсын нэгдсэн төсвийн гүйцэтгэл, Засгийн газрын санхүүгийн нэгтгэсэн тайланд тус байнгын хороонд харьяалагдах Соёл, спорт, аялал жуулчлал, залуучуудын сайд, Шадар сайд бөгөөд Эдийн засаг, хөгжлийн сайд, Аж үйлдвэр, эрдэс баялгийн сайд, Монгол Улсын сайд, 20 минутын хот Үндэсний хорооны дарга, Зам, тээврийн сайд, Үндэсний статистикийн хороо, Санхүүгийн зохицуулах хороо, Монгол Улсын сайд, Боомтын сэргэлтийн Үндэсний хорооны дарга, Хот байгуулалт, барилга, орон сууцжуулалтын сайд, Эрчим хүчний сайдын багцын нийт 259 байгууллагын төсвийн гүйцэтгэл, санхүүгийн тайланг нэгтгэн гаргасан байна. Улсын төсвийн гүйцэтгэлээр тус Байнгын хорооны төсвийн ерөнхийлөн захирагчдын нийт зарлага болон цэвэр зээлийн дүн 2 их наяд 368.2 тэрбум төгрөгийн гүйцэтгэлтэй гарч, үүнээс урсгал зардалд 751.3 тэрбум төгрөг, хөрөнгийн зардалд 1 их наяд 612.0 тэрбум төгрөгийг зарцуулжээ. Улсын төсвийн хөрөнгө оруулалтаар 2024 онд тус Байнгын хороонд харьяалагдах 10 төсвийн ерөнхийлөн захирагчийн 474 төсөл, арга хэмжээнд 1 их наяд 520.3 тэрбум төгрөгийн санхүүжилтийг олгож, гүйцэтгэл 84.0 хувийн биелэлттэй гарсныг Б. Жавхлан сайд танилцуулсан. Дараа нь Эдийн засгийн байнгын хороонд харьяалагдах төсвийн ерөнхийлөн захирагчдын санхүүгийн нэгтгэсэн тайлан, төсвийн гүйцэтгэл болон улсын төсвийн хөрөнгө оруулалтын үр дүнд хийсэн аудитын дүгнэлтийг Монгол Улсын Ерөнхий аудитор С. Магнайсүрэн танилцуулав. Аж үйлдвэр, эрдэс баялгийн сайдын эрхлэх асуудлын хүрээний байгууллагуудын 2024 оны санхүүгийн нэгтгэсэн тайланд харьяа 29 байгууллагын санхүүгийн тайлан нэгтгэснээс 20 байгууллагад дүгнэлт гаргаж, 6 байгууллагыг түүвэрт хамруулсан. Үйл ажиллагаа зогссон, хууль эрх зүйн зохицуулалт тодорхой бус зэргээс шалтгаалан 2 байгууллага аудитад хамрагдаагүй, 1 байгууллага татан буугдсан байна. Аудитаар төсвийн ерөнхийлөн захирагчийн санхүүгийн нэгтгэсэн тайланд “Хязгаарлалттай”, харьяа 5 байгууллагад “Өөрчлөлтгүй”, 13 байгууллагад “Хязгаарлалттай”, 1 байгууллагад “Сөрөг” дүгнэлт өгсөн байна. Зам, тээврийн сайдын эрхлэх асуудлын хүрээний байгууллагуудын 2024 оны санхүүгийн нэгтгэсэн тайланд 36 байгууллагын санхүүгийн тайлан нэгтгэгдсэнээс 30 байгууллагад дүгнэлт гаргаж, 6 байгууллагыг түүвэрт хамруулжээ. Аудитаар Төсвийн ерөнхийлөн захирагчийн санхүүгийн нэгтгэсэн тайланд “Хязгаарлалттай”, 16 байгууллагад “Өөрчлөлтгүй”, 11 байгууллагад “Хязгаарлалттай” дүгнэлт, 2 байгууллагад “Сөрөг” дүгнэлт өгснийг тэрбээр Байнгын хорооны хуралдаанд танилцуулав. Монгол Улсын сайд, Боомтын сэргэлтийн Үндэсний хорооны даргын төсвийн 2024 оны санхүүгийн тайланд “Өөрчлөлтгүй” дүгнэлт өгсөн гэв. Монгол Улсын Тэргүүн Шадар сайд бөгөөд Эдийн засаг, хөгжлийн сайдын эрхлэх асуудлын хүрээний байгууллагуудын 2024 оны санхүүгийн нэгтгэсэн тайланд 36 тайлан нэгтгэгдсэнээс 16 байгууллагын санхүүгийн тайланд дүгнэлт гаргаж, 19 байгууллагыг түүвэрт хамруулжээ. Аудитаар төсвийн ерөнхийлөн захирагчийн санхүүгийн нэгтгэсэн тайланд ‘’Хязгаарлалттай‘’, харьяа 13 байгууллагад “Өөрчлөлтгүй”, 3 байгууллагад ‘’Хязгаарлалттай‘’ дүгнэлт өгсөн байна. Монгол Улсын Шадар сайдын эрхлэх асуудлын хүрээний байгууллагуудын 2024 оны санхүүгийн нэгтгэсэн тайлан, төсвийн гүйцэтгэлд харьяа 77 байгууллагын санхүүгийн тайланг нэгтгэснээс 51 байгууллагад дүгнэлт гаргаж, 26 байгууллагыг түүвэрт хамруулсан аж. Аудитаар төсвийн ерөнхийлөн захирагчийн санхүүгийн нэгтгэсэн тайланд “Хязгаарлалттай”, харьяа 43 байгууллагад “Өөрчлөлтгүй”, 8 байгууллагад “Хязгаарлалттай” дүгнэлт өгчээ. Санхүүгийн зохицуулах хорооны даргын төсвийн 2024 оны санхүүгийн тайлангийн аудитаар “Өөрчлөлтгүй” дүгнэлт өгснийг С. Магнайсүрэн аудитор танилцуулав. Үндэсний статистикийн хорооны даргын төсвийн 2024 оны санхүүгийн нэгтгэсэн тайланд 23 тайлан нэгтгэснээс 13 байгууллагын санхүүгийн тайланд дүгнэлт гаргаж, 10 байгууллагыг түүвэрт хамруулсан байна. Аудитаар төсвийн ерөнхийлөн захирагчийн санхүүгийн нэгтгэсэн болон харьяа 13 байгууллагад “Өөрчлөлтгүй” дүгнэлт өгчээ. Хот байгуулалт, барилга, орон сууцжуулалтын сайдын эрхлэх асуудлын хүрээний байгууллагуудын 2024 оны санхүүгийн нэгтгэсэн тайланд 10 байгууллагын санхүүгийн тайлан нэгтгэснээс 5 байгууллагад дүгнэлт гарган, 5 байгууллагыг аудитын түүвэрт хамруулсан. Төсвийн ерөнхийлөн захирагчийн санхүүгийн нэгтгэсэн тайланд “Хязгаарлалттай”, харьяа 1 байгууллагад “Өөрчлөлтгүй”, 4 байгууллагад “Хязгаарлалттай” дүгнэлт өгсөн гэв. Эрчим хүчний сайдын эрхлэх асуудлын хүрээний байгууллагуудын 2024 оны санхүүгийн нэгтгэсэн тайланд 33 тайлан нэгтгэснээс 29 байгууллагын санхүүгийн тайланд дүгнэлт гаргаж, 4 байгууллагыг түүвэрт хамруулжээ. Аудитаар төсвийн ерөнхийлөн захирагчийн санхүүгийн нэгтгэсэн тайланд “Хязгаарлалттай”, харьяа 25 байгууллагад “Өөрчлөлтгүй”, 4 байгууллагад “Хязгаарлалттай” дүгнэлт өгсөн гэлээ. Монгол Улсын Шадар сайдын эрхлэх асуудлын хүрээний байгууллагуудын 2024 оны санхүүгийн нэгтгэсэн тайланд 3 тайлан нэгтгэснээс 3 байгууллагын санхүүгийн тайланд дүгнэлт гаргаж, 4 байгууллагыг түүвэрт хамруулсан байна. Аудитаар төсвийн ерөнхийлөн захирагчийн санхүүгийн нэгтгэсэн тайланд “Өөрчлөлтгүй”, харьяа 2 байгууллагад “Өөрчлөлтгүй”, 1 байгууллагад “Хязгаарлалттай” дүгнэлт өгсөн гэв. Аудитын дээрх дүгнэлтээс үндэслэн анхаарах асуудлуудыг Монгол Улсын Ерөнхий аудитор үргэлжлүүлэн танилцуулсан юм. Төсвийн тухай хуулиар батлагдсан хөрөнгө оруулалтын хэрэгжээгүй төсөл, арга хэмжээний үлдэгдэл санхүүжилтийг төсвийн жил дамжуулан төсвийн ерөнхийлөн захирагчийн барьцаа хөрөнгийн дансанд байршуулах шийдвэр гаргаж байгаа асуудлыг судалж, барьцаа хөрөнгийг чөлөөлөх шаардлагыг анхаарахыг танилцуулсан. Монгол Улсын Тэргүүн шадар сайд бөгөөд Эдийн засаг, хөгжлийн сайдын хөрөнгө оруулалтын дансны бусад эргэлтийн хөрөнгөд бүртгэлтэй барих шилжүүлэх төрлийн концессын гэрээгээр хэрэгжүүлж дууссан, улсын комисс хүлээн авсан хатуу хучилттай автозам, зогсоол, дэд бүтэц, станцын өргөтгөл зэрэг хөрөнгийг шилжүүлэн авах төрийн болон орон нутгийн өмчит аж ахуйн нэгжийг тогтоож, балансаас баланст шилжүүлэх талаар дурдсан. Төрийн болон орон нутгийн өмчит, өмчийн оролцоотой хуулийн этгээдийн засаглал, эрх зүйн орчныг олон улсын жишигт нийцүүлэх, үйл ажиллагааны хараат бус, ил тод байдлыг хангах талаар Улсын Их Хурлаас гаргасан шийдвэрийг хэрэгжүүлэх зорилт, шалгуур үзүүлэлтүүдийг тодорхой болгож, хэрэгжилтийг хангаж ажиллах шаардлагыг анхаарахыг хүсэв."
  },
  {
    "id": "75231-2",
    "url": "https://www.parliament.mn/nn/75231/",
    "title": "ЭЗБХ: Монгол Улсын 2024 оны нэгдсэн төсвийн гүйцэтгэл болон төсвийн тодотголын төслийн хоёр дахь хэлэлцүүлгийг хийлээ",
    "date": "2025-06-30",
    "category": "Байнгын хороо",
    "part": 2,
    "totalParts": 3,
    "content": "Төрийн өмчит болон төрийн өмчийн оролцоотой хуулийн этгээдүүдийн хувьцааг олон нийтэд нээлттэй арилжиж, компанийн олон нийтийн хяналт, оролцоог нэмэгдүүлэн үр ашиг, засаглалыг сайжруулах талаар дүгнэлтэд дурдсан байлаа. “Улаанбаатар хотын олон улсын нисэх онгоцны буудлын менежментийн төсөл”-ийн 15 жилийн хугацаатай концессын гэрээний төлбөрийг Эдийн засаг, хөгжлийн сайдын төсвийн төсөлд улсын төсөвт төвлөрүүлэх орлогоор тусгаж, Санхүү төсвийн асуудал эрхэлсэн төрийн захиргааны төв байгууллагад хүргүүлсэн боловч орлогын төлөвлөгөө батлаагүй, гүйцэтгэлээр 6.2 тэрбум төгрөгийг төсөвт төвлөрүүлсэн тул орлогын төлөвлөгөөг батлуулах хэрэгтэй хэмээгээд анхаарал хандуулах талаар дурдсан. Аудитаар тогтоосон төлбөрийн акт, хүргүүлсэн албан шаардлага, өгсөн зөвлөмжийн хэрэгжилтийг хангах чиглэлээр үр дүнтэй арга хэмжээг зохион байгуулж, алдаа зөрчил гаргахгүй байхад анхаарал хандуулахыг хүссэн юм. Улсын Их Хурлын гишүүн Л. Соронзонболд, М. Мандхай, Б. Жаргалан, Ж. Алдаржавхлан, С. Эрдэнэбат нар Байнгын, дэд хорооны эрхлэх асуудлын хүрээнд Сангийн сайд, Монгол Улсын Ерөнхий аудитор болон төсвийн ерөнхийлөн захирагч нараас асуулт асууж, хариулт авсан юм. Улсын Их Хурлын гишүүн П. Батчимэг, Г. Лувсанжамц нар Байнгын хороо Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн хоёр дахь хэлэлцүүлэгтэй холбогдуулан үг хэлсэн. Ингээд төслийн хоёр дахь хэлэлцүүлгийг явуулсан талаарх Байнгын хорооны санал, дүгнэлтийг Төсвийн зарлагын хяналтын дэд хороонд хүргүүлэхээр шийдвэрлэв. Дараа нь Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн хоёр дахь хэлэлцүүлгийг хийж, Сангийн сайд танилцуулга хийлээ. Эдийн засгийн сорилт, хүндрэлийг даван туулахад төсвийн сахилга бат, үр ашигтай зарцуулалт онцгой чухал үүрэгтэй. Тиймээс хэмнэлтийн тодотголд бүх шатны төрийн байгууллагуудын тэвчиж болох зардлыг хэмнэх зарчмыг баримталсан болохыг танилцуулсан. Цомхон, бүтээмжтэй төртэй байхын тулд төрийн албаны орон тоог 2026 оны хөгжлийн төлөвлөгөөнд нийцүүлэн 9 хувиар бууруулахаар тооцсон гэв. Мөн төсвийн байгууллагын тээвэр, шатахуун, дотоод албан томилолт, хичээл үйлдвэрлэлийн зардал, төрийн өндөр, дээд айлчлал болон өндөр түвшний зочин төлөөлөгч хүлээн авахаас бусад гадаад албан томилолт, зочин төлөөлөгч хүлээн авах зардал, тавилга, эд хогшил худалдан авах, урсгал засвар хийх болон багаж техникийн зардал, төрийн болон хувийн хэвшлийн байгууллагуудад олгодог татаасын зардал, байгууллагаас олгох нэг удаагийн болон бусад төрлийн тэтгэмж, урамшуулал, хөтөлбөр, арга хэмжээний зардал зэргийг хэмнэхээр тооцож холбогдох өөрчлөлтийг тодотголын төсөлд тусгаснаа Эдийн засгийн байнгын хорооны гишүүдэд танилцуулсан. Энэ хүрээнд, Эдийн засаг, хөгжлийн сайдын багцын төсөв 2025 оны батлагдсан төсвөөс урсгал зардал 17.0 тэрбум төгрөгөөр, хөрөнгийн зардал 15.0 тэрбум төгрөгөөр, нийт 33.0 тэрбум төгрөгөөр бууруулахаар төлөвлөсөн болно. Салбарын хэмжээнд 176 орон тоо буурч, 1910 орон тоотой байхаар тооцсон байна. Зам, тээврийн сайдын багцын төсөв 2025 оны батлагдсан төсвөөс урсгал зардал 1.5 тэрбум төгрөгөөр, хөрөнгийн зардал 76.0 тэрбум төгрөгөөр, нийт 77.5 тэрбум төгрөгөөр бууруулахаар төлөвлөсөн болно. Тус салбарын төрийн албан хаагчийн тоог 9 хувиар буюу 26 орон тоогоор бууруулж, 256 орон тоотой байхаар тооцжээ. Хот байгуулалт, барилга, орон сууцжуулалтын сайдын багцын төсөв 2025 оны батлагдсан төсвөөс урсгал зардал 2.2 тэрбум төгрөгөөр, хөрөнгийн зардал 21.1 тэрбум төгрөгөөр, нийт 23.3 тэрбум төгрөгөөр бууруулахаар төлөвлөсөн. Тус салбарын төрийн албан хаагчийн тоог 9 хувиар буюу 9 орон тоогоор бууруулж, 122 орон тоотой байхаар тооцжээ. Аж үйлдвэр, эрдэс баялгийн сайдын багцын төсөв 2025 оны батлагдсан төсвөөс урсгал зардал 1.7 тэрбум төгрөгөөр, хөрөнгийн зардал 0.2 тэрбум төгрөгөөр, нийт 1.9 тэрбум төгрөгөөр бууруулахаар төлөвлөсөн болно. Тус салбарын төрийн албан хаагчийн тоог 9 хувиар буюу 33 орон тоогоор бууруулж, 332 орон тоотой байхаар тооцсон гэв. Эрчим хүчний сайдын багцаас төрийн албан хаагчдын орон тоог 9 хувь буюу 10 орон тоогоор бууруулж, 100 орон тоотой байхаар тооцсон. Дээрх хэмнэлтийн бодлогын хүрээнд Эрчим хүчний сайдын багцаас 739.6 сая төгрөгөөр буурахаар төлөвлөсөн гэлээ. Харин “Дулааны цахилгаан станц III” ТӨХК-ийн өндөр даралтын турбин цехийн барилга байгууламжид гарсан гэнэтийн аваар осол, гал гарч томоохон эрсдэл үүссэнтэй холбогдуулан гамшиг ослын хохирол, хор уршгийг бууруулах, өвлийн их ачаалалд дулаанжуулалтын тоноглолын бэлэн байдлыг хангах зайлшгүй шаардлагын хүрээнд 35.5 тэрбум төгрөг, Дулааны станцууд болон эрчим хүчний компаниудын найдвартай ажиллагааг хангах зорилгоор 9.1 тэрбум төгрөгийг, эрчим хүчний шөнийн тарифын хөнгөлөлтийн хугацааг уртасгасантай холбоотой 26.0 тэрбум төгрөгийг тус тус нэмж тусгасан байна. Мөн Монгол Улсын Ерөнхий сайд төрийн чиг үүргийг оновчтой зохион байгуулж, цомхон, чадварлаг бүтцээр ажиллах зорилт тавьж зарим сайдын чиг үүргийг ойролцоо чиг үүрэг эрхэлдэг, харилцан уялдаа бүхий үйл ажиллагаа гүйцэтгэж байгаа бусад сайдын эрхлэх асуудалд шилжүүлэх болсонтой холбогдуулан төсвийн тодотголын төсөлд зарим өөрчлөлтийг тусгасныг Сангийн сайд Б. Жавлхан онцлов. Тухайлбал, хөгжлийн бодлого, төлөвлөлтийн баримт бичиг, Засгийн газрын үйл ажиллагааны хөтөлбөрийн хэрэгжилтэд хяналт тавих асуудлыг Тэргүүн Шадар сайд бөгөөд Эдийн засаг, хөгжлийн сайдын чиг үүрэгт, 20 минутын хотын хөгжлийн асуудлыг Хот байгуулалт, барилга, орон сууцжуулалтын сайдын чиг үүрэгт тус тус шилжүүлж холбогдох төсвийн өөрчлөлтийг тусгажээ. Ийнхүү 2025 оны төсөвт тодотгол хийснээр нэгдсэн төсвийн тэнцвэржүүлсэн орлогыг 3 их наяд 260 тэрбум төгрөгөөр бууруулж, 30 их наяд 209.9 тэрбум төгрөг, нэгдсэн төсвийн нийт зарлагын хэмжээг 1 их наяд 856.5 тэрбум төгрөгөөр бууруулж, 31 их наяд 575.1 тэрбум төгрөгт хүргэж, нэгдсэн төсвийн тэнцвэржүүлсэн тэнцэл 1 их наяд 365.2 тэрбум төгрөг буюу дотоодын нийт бүтээгдэхүүний 1.5 хувийн алдагдалтай болж байгаа гэлээ. Дараа нь Монгол Улсын 2025 оны төсвийн тухай хуульд өөрчлөлт оруулах тухай хуулийн төсөл нь Монгол Улсын Их Хурлын хяналт шалгалтын тухай хуулийн 23 дугаар зүйлд заасан шаардлагыг хангасан гэж дүгнэсэн талаарх аудитын дүгнэлтийг Монгол Улсын Ерөнхий аудитор С. Магнайсүрэн танилцуулсан. Байнгын хорооны эрхлэх асуудлын хүрээнд Улсын Их Хурлын гишүүн Л. Соронзонболд, П. Сайнзориг, Д. Пүрэвдаваа нар хууль санаачлагч болон Сангийн сайд, Ерөнхий аудитор, төсвийн ерөнхийлөн захирагч нараас асуулт асууж, хариулт, тайлбар, мэдээлэл авав."
  },
  {
    "id": "75231-3",
    "url": "https://www.parliament.mn/nn/75231/",
    "title": "ЭЗБХ: Монгол Улсын 2024 оны нэгдсэн төсвийн гүйцэтгэл болон төсвийн тодотголын төслийн хоёр дахь хэлэлцүүлгийг хийлээ",
    "date": "2025-06-30",
    "category": "Байнгын хороо",
    "part": 3,
    "totalParts": 3,
    "content": "Дараа нь Байнгын хорооны гишүүд төсвийн тодотголтой холбогдуулан зарчмын зөрүүтэй санал гаргах шаардлагагүй хэмээн үзсэн тул холбогдох төслүүдийн хоёр дахь хэлэлцүүлгийг явуулсан талаарх санал, дүгнэлтээ Төсвийн байнгын хороонд хүргүүлэхээр боллоо. Байнгын хороо өнөөдрийн хуралдаанаараа зургаан асуудал хэлэлцэхээр товлосон бөгөөд гурав дахь асуудал буюу Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн “Алт-3 аяныг хэрэгжүүлэх зарим арга хэмжээний тухай” Улсын Их Хурлын тогтоолын төслийн анхны хэлэлцүүлгээр хуралдаан үргэлжилсэн юм хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75230-1",
    "url": "https://www.parliament.mn/nn/75230/",
    "title": "ХЗБХ: Төсвийн тодотголын төслийн хоёр дахь хэлэлцүүлгийг хийж, Харьяатын тухай хуульд нэмэлт оруулах тухай хуулийн төслийг хэлэлцэхийг дэмжлээ",
    "date": "2025-06-30",
    "category": "Байнгын хороо",
    "part": 1,
    "totalParts": 3,
    "content": "Улсын Их Хурлын Хууль зүйн байнгын хорооны өнөөдрийн (2025.06.30) хуралдаан 14 цаг 06 минутад гишүүдийн 54.6 хувийн ирцтэйгээр эхэлж, дөрвөн асуудал хэлэлцэхээр товлов. Хуралдааныг Улсын Их Хурлын гишүүн Б. Энхбаяр даргалсан бөгөөд Олон улсын парламентын өдрийг угтан зохион байгуулсан “Нэгдсэн Үндэсний Байгууллагын хүний эрхийн механизм дахь парламентын оролцоог бэхжүүлэх нь” хэлэлцүүлгийн талаар мэдээлэл танилцуулж, мэндчилгээ дэвшүүллээ. Өнөөдөр Олон улсын парламентын өдөр тохиож байна. Тус өдрийг энэ жил “Achieving gender equality, action by action” буюу “Жендэрийн тэгш байдал: Үйлдэл үйлдлээр” уриан дор тэмдэглэхээр Олон улсын парламентын холбооноос шийдвэрлэсэн. Энэ тэмдэглэлт өдрийг тохиолдуулан Хууль зүйн байнгын хорооны гишүүдэд дараах мэдээллийг Б. Энхбаяр гишүүн танилцуулав. Монгол Улсын Их Хурал 2024-2028 оны стратеги төлөвлөгөөндөө хүний эрх, эрх чөлөөг дээдлэн баталгаажуулах зорилтын хүрээнд жендерийн тэгш байдлыг хангах асуудлыг зорилт болгон дэвшүүлж, энэ талаар идэвхтэй үйл ажиллагаа явуулж байгааг тэмдэглэв. Мөн энэ өдрийг угтан Монгол Улсын Их Хурал, Олон улсын парламентын холбоотой хамтран НҮБ-ын хүний эрхийн механизм дахь парламентын оролцоог бэхжүүлэх асуудлаар хоёр өдрийн уулзалт-хэлэлцүүлгийг 2025 оны 6 дугаар сарын 23, 24-ний өдөр зохион байгуулсныг дурдав. Монгол Улс өнгөрсөн хугацаанд НҮБ-ын хүний эрхийн механизмийн ээлжит нэгдсэн хэлэлцүүлэгт 2010, 2015, 2020 онд үндэсний илтгэлээ хүргүүлсэн бөгөөд энэ жил буюу 2025 онд дөрөв дэх илтгэлээ хүргүүлэх товтой байгаа юм. Түүнчлэн 2026 оны 7 дугаар сард Эмэгтэйчүүдийг алагчилах бүх хэлбэрийг устгах тухай конвенцын дараагийн тайланг илгээнэ. Үүнтэй холбоотойгоор тус конвенцын хэрэгжилтийг хангуулах болон хяналт тавих парламентын механизмыг сайжруулж, бэлтгэл ажлыг эхлэх, мөн Эмэгтэйчүүдийг алагчилах бүх хэлбэрийг устгах тухай конвенцын тайлагнал болон хэрэгжилтийн явцад тавих парламентын хяналтыг нэмэгдүүлэх талаар харилцан туршлага санал бодлоо солилцлоо. Ийнхүү Хүний эрхийн төлөв байдлын тайлагналын механизм болон Эмэгтэйчүүдийг алагчилах бүх хэлбэрийг устгах тухай конвенц, түүний хүрээнд Монгол Улсын хүлээж буй үүрэг, парламентын оролцооны ач холбогдлын талаар гишүүн орнуудаас хүлээн авсан зөвлөмжүүдийг хэлэлцэх, тэдгээрийг хэрэгжүүлэхэд парламентын оролцоог нэмэгдүүлэх стратегиудыг хэлэлцсэн нь нэн чухал ач холбогдолтойг Б. Энхбаяр гишүүн хэллээ. Цаашид хүний эрх, жендэрийн асуудлаар анх удаа хийсэн парламентын өөрийн үнэлгээгээр өгсөн зөвлөмжийг үргэлжлүүлэн хэрэгжүүлэх, тогтмол мониторинг хийх замаар хэрэгжилтийг хангахыг зорьж ажиллах шаардлагатай байгааг цохов. Түүнчлэн 2025 оны 6 дугаар сарын 25-ны өдөр Монгол Улсын Их Хурал, Британийн парламент дахь Олон улсын парламентын холбоотой харилцах бүлэг, Олон улсын парламентын холбооны ажлын албаны гурван талт уулзалтыг жендэрийн тэгш байдал сэдвээр зохион байгуулсан гээд “Цаашид хүний эрхийн чиглэлийн хууль тогтоомж, жендэрийн тэгш байдал, эмэгтэйчүүдийн оролцоог институцийн түвшинд хангах олон улсын гэрээгээр хүлээсэн үүргээ бодитой хэрэгжүүлэх, парламентын хяналтын тогтолцоог бэхжүүлэхэд бидний зүгээс идэвх санаачилга гаргаж Олон улсын парламентын холбоо болон бусад улс орнуудын парламенттай хамтран ажиллана” гэв. Төгсгөлд нь Б. Энхбаяр гишүүн Олон улсын парламентын өдрийн мэндийг дэвшүүлээд үйлдэл бүрээрээ жендэрийн тэгш байдлыг хангахыг уриаллаа. Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн хоёр дахь хэлэлцүүлгийг хийв. Төсвийн гүйцэтгэлийн талаарх илтгэлийг Улсын Их Хурлын гишүүн, Засгийн газрын гишүүн, Сангийн сайд Б. Жавхлан танилцууллаа. Монгол Улсын 2024 оны нэгдсэн төсвийн төсвийн гүйцэтгэл, Засгийн газрын 2024 оны санхүүгийн нэгтгэсэн тайланг хуулийн хугацаанд нэгтгэн гаргаж, төрийн аудитын төв байгууллагаар аудит хийлгэн, Улсын Их Хурлын 2025 оны хаврын чуулганы 6 дугаар сарын 30-ны өдрийн нэгдсэн хуралдаанаар анхны хэлэлцүүлэгт танилцуулсан. Mонгол Улсын нэгдсэн төсвийн гүйцэтгэл, Засгийн газрын санхүүгийн нэгтгэсэн тайланд Хууль зүйн байнгын хороонд харьяалагдах Авилгатай тэмцэх газар, Улсын дээд шүүх, Улсын ерөнхий прокурор, Хүний эрхийн үндэсний комисс, Цагаатгах ажлыг удирдан зохион байгуулах комисс, Шүүхийн ерөнхий зөвлөл, Шүүхийн сахилгын хороо, Хууль зүй, дотоод хэргийн сайдын багцын нийт 276 төсөвт байгууллага, 2 төсөл, сан, төрийн өмчийн 12 аж ахуйн нэгжийн, нийт 233 байгууллагын төсвийн гүйцэтгэл, санхүүгийн тайланг нэгтгэн гаргасан болохоо Сангийн сайд танилцуулав. Нэгдсэн төсвийн гүйцэтгэлээр Хууль зүйн байнгын хорооны төсвийн ерөнхийлөн захирагчдын нийт зарлага болон цэвэр зээлийн дүн 1 их наяд 739 тэрбум төгрөгийн гүйцэтгэл гарч, урсгал зардалд 1 их наяд 578.7 тэрбум төгрөг, хөрөнгийн зардалд 160.3 тэрбум төгрөгийг зарцуулсан байна. Улсын төсвийн хөрөнгө оруулалтаар 2024 онд тус Байнгын хороон харьяалагдах 5 төсвийн ерөнхийлөн захирагчийн 51 төсөл, арга хэмжээнд 160.3 тэрбум төгрөгийн санхүүжилтийг олгож, гүйцэтгэл 87.7 хувийн гүйцэтгэлтэй байгаа аж. Дараа нь Хууль зүйн байнгын хороонд харьяалагдах төсвийн ерөнхийлөн захирагчдын санхүүгийн нэгтгэсэн тайлан, төсвийн гүйцэтгэл болон улсын төсвийн хөрөнгө оруулалтын үр дүнд хийсэн аудитын дүгнэлтийг Монгол Улсын Ерөнхий аудитор С. Магнайсүрэн танилцуулав. Хууль зүй, дотоод хэргийн сайдын эрхлэх асуудлын хүрээний байгууллагуудын 2024 оны санхүүгийн нэгтгэсэн тайланд 232 тайлан нэгтгэснээс 129 байгууллагын санхүүгийн тайланд дүгнэлт гаргаж, 103 байгууллагыг түүвэрт хамруулжээ. Аудитаар төсвийн ерөнхийлөн захирагчийн санхүүгийн нэгтгэсэн тайланд “Өөрчлөлтгүй”, харьяа 125 байгууллагад “Өөрчлөлтгүй”, 4 байгууллагад ‘’Хязгаарлалттай‘’ дүгнэлт өгсөн байна. Улсын дээд шүүхийн Ерөнхий шүүгчийн 2024 оны санхүүгийн тайланд 2 тайлан нэгтгэснээс 1 байгууллагын санхүүгийн тайланд дүгнэлт гаргаж, нэг байгууллагыг түүвэрт хамруулжээ. Аудитаар төсвийн ерөнхийлөн захирагчийн санхүүгийн нэгтгэсэн тайлан болон харьяа байгууллагад “Өөрчлөлтгүй” дүгнэлт өгсөн гэв. Шүүхийн ерөнхий зөвлөлийн даргын 2024 оны санхүүгийн нэгтгэсэн тайланд 43 тайлан нэгтгэснээс 27 байгууллагын санхүүгийн тайланд дүгнэлт гаргаж, 16 байгууллагыг түүвэрт хамруулсан байна. Аудитаар төсвийн ерөнхийлөн захирагчийн санхүүгийн нэгтгэсэн тайлан болон 27 байгууллагад “Өөрчлөлтгүй” дүгнэлт өгчээ. Шүүхийн сахилгын хорооны даргын 2024 оны санхүүгийн тайлан, төсвийн гүйцэтгэлд хийсэн аудитаар “Өөрчлөлтгүй” дүгнэлт өгсөн байна. Улсын Ерөнхий прокурорын 2024 оны санхүүгийн тайлан, төсвийн гүйцэтгэлд хийсэн аудитаар “Өөрчлөлтгүй” дүгнэлт өгсөн. Санхүүгийн нэгтгэсэн тайланд 44 тайлан нэгтгэснээс 29 байгууллагын санхүүгийн тайланд дүгнэлт гаргаж, 15 байгууллагыг түүвэрт хамруулж, харьяа 29 байгууллагад “Өөрчлөлтгүй” дүгнэлт өгсөн байна. Хүний эрхийн Үндэсний Комиссын даргын 2024 оны санхүүгийн тайлан, төсвийн гүйцэтгэлд хийсэн аудитаар “Хязгаарлалттай” дүгнэлт өгсөн байна."
  },
  {
    "id": "75230-2",
    "url": "https://www.parliament.mn/nn/75230/",
    "title": "ХЗБХ: Төсвийн тодотголын төслийн хоёр дахь хэлэлцүүлгийг хийж, Харьяатын тухай хуульд нэмэлт оруулах тухай хуулийн төслийг хэлэлцэхийг дэмжлээ",
    "date": "2025-06-30",
    "category": "Байнгын хороо",
    "part": 2,
    "totalParts": 3,
    "content": "Авлигатай тэмцэх газар даргын эрхлэх асуудлын хүрээний байгууллагуудын 2024 оны санхүүгийн нэгтгэсэн тайлан, төсвийн гүйцэтгэлд хийсэн аудитаар “Өөрчлөлтгүй” дүгнэлт өгсөн байна. Үргэлжлүүлэн Монгол Улсын Ерөнхий аудитор С. Магнайсүрэн Байнгын хороонд харьяалагдах төсвийн ерөнхийлөн захирагчдын санхүүгийн нэгтгэсэн тайлан, төсвийн гүйцэтгэл болон улсын төсвийн хөрөнгө оруулалтын үр дүнд хийсэн аудитын дүгнэлтэд үндэслэн цаашид анхаарах асуудлуудын талаар дэлгэрэнгүй танилцуулсан юм. Сангийн сайдын илтгэл, аудитын дээрх дүгнэлттэй холбогдуулан Улсын Их Хурлын гишүүн С. Эрдэнэболд асуулт асууж, ажлын хэсгээс хариулт авсан бол хэлэлцэж буй асуудалтай холбогдуулан гишүүд үг хэлэх шаардлагагүй хэмээн үзсэн. Ингээд Байнгын хороо Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн хоёр дахь хэлэлцүүлгийг хийж, энэ талаарх санал, дүгнэлтээ Төсвийн зарлагын хяналтын дэд хороонд хүргүүлэхээр тогтлоо. Дараа нь Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн хоёр дахь хэлэлцүүлгийг явуулав. Төслүүдийн талаар Улсын Их Хурлын гишүүн, Засгийн газрын гишүүн, Сангийн сайд Б. Жавхлан танилцуулсан. Дэлхий дахинд үүсээд буй сорилт, бэрхшээлийн Монгол Улсын эдийн засаг, нийгэмд үзүүлэх сөрөг нөлөөллийг бууруулах, мөн Засгийн газрын бүрэлдэхүүний тухай хуульд өөрчлөлт орсонтой холбоотойгоор Төсвийн тухай хуулийн 34 дүгээр зүйлийн 34.1.2, 34.1.4 дэх заалтын дагуу Монгол Улсын 2025 оны төсвийн тодотголын төслийг боловсруулж, 2025 оны 6 дугаар сарын 25-ны өдөр Улсын Их Хуралд өргөн мэдүүлсэн гэв. Эдийн засгийн сорилт, хүндрэлийг даван туулахад төсвийн сахилга бат, үр ашигтай зарцуулалт онцгой чухал үүрэгтэй. Тиймээс “Хэмнэлтийн” хэмээн тодорхойлж болох энэхүү тодотголд бүх шатны төрийн байгууллагуудын тэвчиж болох зардлыг хэмнэх зарчмыг баримталсан гэлээ. Цомхон, бүтээмжтэй төртэй байх хүрээнд төрийн албаны орон тоог 2026 оны хөгжлийн төлөвлөгөөнд нийцүүлэн 9 хувиар бууруулахаар тооцсон байна. Мөн төрийн тусгай байгууллагаас бусад төсвийн байгууллагын тээвэр, шатахуун, дотоод албан томилолт, хичээл үйлдвэрлэлийн зардал, төрийн өндөр, дээд айлчлал болон өндөр түвшний зочин төлөөлөгч хүлээн авахаас бусад гадаад албан томилолт, зочин төлөөлөгч хүлээн авах зардал, тавилга, эд хогшил худалдан авах, урсгал засвар хийх болон багаж техникийн зардал, төрийн болон хувийн хэвшлийн байгууллагуудад олгодог татаасын зардал, байгууллагаас олгох нэг удаагийн болон бусад төрлийн тэтгэмж, урамшуулал, хөтөлбөр, арга хэмжээний зардал зэргийг хэмнэхээр тооцож холбогдох өөрчлөлтийг тодотголын төсөлд тусгажээ. Хууль зүйн байнгын хороонд харьяалагддаг Хууль зүй, дотоод хэргийн сайдын багцын төсөв 2025 оны батлагдсан төсвөөс урсгал зардал 96.4 тэрбум төгрөг, хөрөнгийн зардал 3.8 тэрбум төгрөг, нийт 100.2 тэрбум төгрөгөөр бууруулахаар төлөвлөсөн. Салбарын хэмжээнд 1,000 орон тоо буурч, 27,452 орон тоотой байхаар тооцсон болохыг Сангийн сайд танилцуулав. Шүүхийн ерөнхий зөвлөлийн даргын багцын төсөв 2025 оны батлагдсан төсвөөс урсгал зардал 57.7 тэрбум төгрөг, хөрөнгийн зардал 10.2 тэрбум төгрөг, нийт 67.9 тэрбум төгрөгөөр бууруулахаар төлөвлөсөн. Салбарын хэмжээнд 216 орон тоо буурч, 2,199 орон тоотой байхаар тооцсон байна. Улсын Ерөнхий прокурорын багцын төсөв 2025 оны батлагдсан төсвөөс урсгал зардал 13.1 тэрбум төгрөг, хөрөнгийн зардал 0.01 тэрбум төгрөг, нийт 13.1 тэрбум төгрөгөөр бууруулахаар төлөвлөсөн. Салбарын хэмжээнд 132 орон тоо буурч, 1,370 орон тоотой байхаар тооцсныг Б. Жавхлан сайд танилцуулсан. Бусад салбар Улсын дээд шүүхийн Ерөнхий шүүгч, Шүүхийн Сахилгын хорооны дарга, Авлигатай тэмцэх газрын дарга, Хүний эрхийн үндэсний комиссын дарга, Үндсэн хуулийн цэцийн дарга, Цагаатгах ажлыг удирдан зохион байгуулах комиссын даргын багцын төсөв 2025 оны батлагдсан төсвөөс урсгал зардал 9.2 тэрбум төгрөг, хөрөнгийн зардал 1.1 тэрбум төгрөг, нийт 10.3 тэрбум төгрөгөөр бууруулахаар төлөвлөсөн. Бусад салбаруудын хэмжээнд 66 орон тоо буурч, 674 орон тоотой байхаар тооцжээ. Ийнхүү 2025 оны төсөвт тодотгол хийснээр нэгдсэн төсвийн тэнцвэржүүлсэн орлогыг 3 их наяд 260 тэрбум төгрөгөөр бууруулж, 30 их наяд 209.9 тэрбум төгрөг, нэгдсэн төсвийн нийт зарлагын хэмжээг 1 их наяд 856.5 тэрбум төгрөгөөр бууруулж, 31 их наяд 575.1 тэрбум төгрөгт хүргэж, нэгдсэн төсвийн тэнцвэржүүлсэн тэнцэл 1 их наяд 365.2 тэрбум төгрөг буюу дотоодын нийт бүтээгдэхүүний 1.5 хувийн алдагдалтай болох юм байна. Дараа нь Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдэд хийсэн аудитын дүгнэлтийг Монгол Улсын Ерөнхий аудитор С. Магнайсүрэн танилцуулсан. Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлд тус Байнгын хороонд хамаарах 8 төсвийн ерөнхийлөн захирагчийн төсөвт төвлөрүүлэх орлогод өөрчлөлт оруулаагүй бөгөөд зарлагыг 191.4 тэрбум төгрөгөөр бууруулахаар төлөвлөжээ. Байнгын хороо төслийг хэлэлцэн шийдвэрлэхдээ анхаарал хандуулах хэд хэдэн асуудлыг Ерөнхий аудитор танилцууллаа. Төрийн албан хаагчийн тоог чиг үүргийн давхардал, ажлын байрны ачаалалд бүрэн шинжилгээ хийлгүйгээр нийгэм, эдийн засгийн нөхцөл байдалтай уялдуулан бүх төсвийн ерөнхийлөн захирагч нарын орон тоог жигд 9 хувиар бууруулахаар тооцсон нь төрийн үйлчилгээний чанар, хүртээмжид нөлөөлж болзошгүй гэлээ. Иймд төсвийн ерөнхийлөн захирагчдад өөрийн хариуцсан салбартаа чиг үүргийн шинжилгээ, ажлын байрны бүтээмжийн үнэлгээ хийсний үндсэн дээр ажлын ачааллыг оновчтой хуваарилах зорилгоор харьяа байгууллагуудынхаа орон тоонд зохицуулалт хийх боломж олгох асуудлыг судалж үзэхийг дурдсан. Төсвийн тодотголтой хамт өргөн мэдүүлсэн тогтоолын төсөлд 2025, 2026 оны төсвийн жилд өндөр насны тэтгэвэр тогтоолгох болон хүндэтгэн үзэх бусад шалтгаанаар чөлөөлөгдсөн орон тоонд нөхөн томилгоо хийхгүй байх, шинээр ажлын чиг үүрэг, албан тушаалын орон тоо бий болгохгүй байх, ажлын байрны ачааллыг нягтруулах зэргээр цалин хөлсний зардлыг хэмнэх гэж заасан. Энэ нь чиг үүргийн судалгааг хийсний үндсэн дээр ажлын ачааллыг нягтруулж, орон тоогоо зорилтот түвшин хүртэл нэгэнт бууруулсан байгууллагын хэвийн үйл ажиллагааг алдагдуулах үр дагавар үүсгэх эрсдэлтэйг анхаарах шаардлагатай гэв. Төсвийн ерөнхийлөн захирагч нарын сул орон тооноос бусад цомхотголд орж буй албан хаагчдад Төрийн албаны тухай хуулийн 62.1.4-д заасны дагуу ажлаас чөлөөлөгдсөний 3 сарын цалинтай тэнцэх хэмжээний нэг удаагийн тэтгэмжийн зардал шаардагдахаар байгааг хэллээ."
  },
  {
    "id": "75230-3",
    "url": "https://www.parliament.mn/nn/75230/",
    "title": "ХЗБХ: Төсвийн тодотголын төслийн хоёр дахь хэлэлцүүлгийг хийж, Харьяатын тухай хуульд нэмэлт оруулах тухай хуулийн төслийг хэлэлцэхийг дэмжлээ",
    "date": "2025-06-30",
    "category": "Байнгын хороо",
    "part": 3,
    "totalParts": 3,
    "content": "Иймд хэлэлцүүлгийн явцад гарц шийдлийг нь тодорхойлох шаардлагатай болж буйг анхаарахыг хүсэв. Үүний зэрэгцээ төсөвт тодотгол хийх нөхцөл үүссэн тохиолдолд төрийн аудитын байгууллагаас аудитын үйл ажиллагааны үе шатын стандартын дагуу хянаж, дүгнэлт гарахад цаг хугацааны хувьд хязгаарлагдмал байх тохиолдол гарч байгааг анхааралдаа авахыг хүсэв. Аудит дүгнэлт гарган Улсын Их Хуралд хүргүүлэх зохистой хугацааг Төсвийн тухай хуульд тусгаж өгөх шаардлагатай байгаагаа дурдсан. Монгол Улсын 2025 оны төсвийн тухай хуульд өөрчлөлт оруулах тухай хуулийн төсөл нь Монгол Улсын Их Хурлын хяналт шалгалтын тухай хуулийн 23 дугаар зүйлд заасан шаардлагыг хангасан гэж дүгнэжээ. Байнгын хорооны эрхлэх асуудлын хүрээнд Улсын Их Хурлын гишүүн Д. Ганболд, П. Сайнзориг, Х. Баасанжаргал нар хууль санаачлагч болон Сангийн сайд, Ерөнхий аудитор, төсвийн ерөнхийлөн захирагч нараас асуулт асууж, хариулт, тайлбар, мэдээлэл авав. Дараа нь гишүүдээс гаргасан зарчмын зөрүүтэй саналуудаар санал хураалт явуулан шийдвэрлээд Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн хоёр дахь хэлэлцүүлгийг явуулсан. Хууль зүйн байнгын хорооны энэ талаарх санал, дүгнэлтийг Төсвийн байнгын хороонд хүргүүлэхээр тогтов. Улсын Их Хурлын гишүүн П. Сайнзориг нарын 9 гишүүнээс энэ сарын 19-ний өдөр өргөн мэдүүлсэн Харьяатын тухай хуульд нэмэлт оруулах тухай хуулийн төсөл болон хамт өргөн мэдүүлсэн хуулийн төслийн хэлэлцэх эсэх хэлэлцүүлгийг хуралдааны төгсгөлд шийдвэрлэсэн. Хууль санаачлагчийн илтгэлийг Улсын Их Хурлын гишүүн П. Сайнзориг танилцууллаа. Монгол Улсын Үндсэн хуулийн Арван тавдугаар зүйлийн 1 дэх хэсэгт “Монгол Улсын иргэний харьяалал хийгээд харьяат болох, харьяатаас гарах үндэслэл, журмыг гагцхүү хуулиар тогтооно.” гэж заасан байдгийг илтгэлийн эхэнд дурдав. Улсын Их Хурлаас 1995 онд баталсан Харьяатын тухай хуулиар иргэний харьяалал хийгээд Монгол Улсын харьяат болох, иргэний харьяаллыг сэргээн тогтоох, харьяатаас гарахтай холбогдсон харилцааг зохицуулж байгаа бөгөөд тус хуулийн 9 дүгээр зүйлийн 3 дахь хэсэгт “Монгол Улсын төлөө гарамгай гавьяа байгуулсан, эсхүл Монгол Улсад онц шаардлагатай мэргэжил, мэргэшил эзэмшсэн, шинжлэх ухааны аль нэг салбарт онцгой амжилт гаргасан буюу гаргах боломжтой гадаадын иргэнийг Монгол Улсын Ерөнхийлөгч энэ зүйлийн 1 дэх хэсгийн 1, 2-т заасан нөхцөлийг үл харгалзан Монгол Улсын харьяат болгож болно.” гэж заасан байдаг. Харьяатын тухай хуулийн 9 дүгээр зүйлийн 3 дахь хэсэгт “олимпын наадмын хөтөлбөрт багтах спортын төрөлд онцгой амжилт гаргасан буюу гаргах боломжтой гадаадын иргэнийг Монгол Улсын Ерөнхийлөгч тус хуульд заасан нөхцөлийг үл харгалзан Монгол Улсын харьяат болгож болох агуулга бүхий нэмэлт оруулахаар боловсруулсан хэмээн П. Сайнзориг гишүүн танилцууллаа. Хүчин төгөлдөр хуульд “... болно.” гэсэн сонголт бүхий зохицуулалтаар заасан нь аль нэг этгээдэд заавал үүрэг болгосон агуулга байхгүй гэдгийг тэрбээр тодотгов. Монгол Улсад хүчин төгөлдөр үйлчилж байгаа хууль тогтоомж, хөгжлийн бодлогын баримт бичгүүд, Монгол Улсын Ерөнхийлөгчийн бодлого, үйл ажиллагаа, Засгийн газраас батлан хэрэгжүүлж байгаа биеийн тамир, спортын талаарх арга хэмжээнүүд нь Монгол Улсад нийтийн биеийн тамир, үндэсний спортыг хөгжүүлэхээс гадна спорт дахь хүний нөөцийн шинэ түвшинд гаргах, олимпизмын хөдөлгөөнийг дэмжих, ялангуяа олимпын хөтөлбөрт багтах спортын төрлийг дэмжих нэгдмэл зорилготой байна. Иймд хуулийн төслийн тандан судалгааны тайланг үндэслэн хуулийн төслийн үзэл баримтлалд нийцүүлэн Харьяатын тухай хуульд нэмэлт оруулах тухай хуулийн төслийг боловсруулжээ. Төсөл санаачлагчийн илтгэлтэй холбогдуулан Улсын Их Хурлын гишүүн Ц. Сандаг-Очир гишүүн асуулт асууж, төсөл санаачлагч П. Сайнзориг гишүүн хариулт, тайлбар өгөв. Хуулийн төслийн үзэл баримтлалтай холбогдуулан гишүүд дэмжсэн эсэх байр сууриа илэрхийлэх шаардлагагүй хэмээн үзсэн тул санал хураалт явууллаа. Хуралдаанд оролцсон Улсын Их Хурлын 16 гишүүний 10 нь Харьяатын тухай хуульд нэмэлт оруулах тухай хуулийн төслийг үзэл баримтлалынх нь хүрээнд хэлэлцэхийг дэмжлээ. Хамт өргөн мэдүүлсэн Ажиллах хүчний шилжилт хөдөлгөөний тухай хуульд нэмэлт оруулах тухай хуулийн төслийг үзэл баримтлалынх нь хүрээнд хэлэлцэхийг мөн гишүүдийн олонх дэмжсэн тул чуулганы нэгдсэн хуралдаанд энэ талаарх санал, дүгнэлтээ танилцуулахаар болов хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75217,
    "url": "https://www.parliament.mn/nn/75217/",
    "title": "ТБХ: Монгол Улсын 2025 оны төсвийн тухай хуульд өөрчлөлт оруулах тухай хуулийн төслийг хэлэлцэхийг дэмжиж, ажлын хэсэг байгуулав",
    "date": "2025-06-27",
    "category": "Байнгын хороо",
    "content": "Монгол Улсын Их Хурлын Төсвийн байнгын хороо өнөөдөр (2025.06.27) хуралдаж Монгол Улсын 2025 оны төсвийн тухай хуульд өөрчлөлт оруулах тухай болон хамт өргөн мэдүүлсэн хууль, тогтоолын төслүүдийг хэлэлцэх, эсэх асуудлыг хэлэлцэн, эдгээр хууль, тогтоолын төслүүдийг хэлэлцүүлэгт бэлтгэх ажлын хэсгийг байгууллаа. Хууль санаачлагчийн илтгэлийг Аж үйлдвэр, эрдэс баялгийн сайд Г. Дамдинням танилцууллаа. Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт Аж ахуйн нэгжийн орлогын албан татварын тухай хуульд нэмэлт оруулах тухай, Төрийн албаны тухай хуульд нэмэлт, өөрчлөлт оруулах тухай, Төсвийн тухай хуульд нэмэлт өөрчлөлт оруулах тухай хуулийн төслүүд болон “Төсвийн тодотгол батлагдсантай холбогдуулан авах зарим арга хэмжээний тухай”, ““Алт-3” аяны хүрээнд хэрэгжүүлэх зарим арга хэмжээний тухай” Улсын Их Хурлын тогтоолын төслүүдийг боловсруулсан талаар тэрбээр дурдаж, төслүүдэд тусгагдсан гол асуулгыг тайлбарласан юм. Хууль, тогтоолын төслүүдэд Боловсролын салбарт хувийн хэвшлийн хөрөнгө оруулалтыг татах, тэдний идэвх оролцоог нэмэгдүүлэх, дэмжлэг үзүүлэх зорилгоор цэцэрлэг, ерөнхий боловсролын сургуулийн зориулалтаар барилга байгууламж шинээр барьсан бүх аж ахуйн нэгж, байгууллагад татварын хөнгөлөлт олгох, төрийн албан хаагчийн цалин хөлс, нэг удаагийн буцалтгүй тусламжтай холбоотой зарим зохицуулалтыг цэгцлэх, төсвийн хуулиар баталсан төвлөрүүлэх орлогыг дайчлах, төсвийн сахилга батыг чангатгах болон төсвийн зардлын хэмнэлт, үр нөлөөтэй санхүүжилтийн үндэс суурийг тавихад чиглэсэн цогц арга хэмжээ, алтны геологийн судалгаа, эрэл хайгуул, олборлолтын үйл ажиллагааг идэвхжүүлж, гадаад валютын нөөцийг богино хугацаанд нэмэгдүүлэх, Үндэсний баялгийн сангийн хуримтлалыг нэмэгдүүлэхтэй холбоотой арга хэмжээг тус тус тусгасан байна. Хууль санаачлагчийн илтгэлтэй холбогдуулан Улсын Их Хурлын гишүүн Д. Пүрэвдаваа, Н. Алтанхуяг нар 14000 төрийн албан хаагчийг цомхотгох тооцоо болон хуулийн үндэслэлийн тухай, халаа сэлгээнээс өмнө бүтцийн өөрчлөлт хийх бодлого боловсруулж байгаа эсэхийг асууж, хариулт авсан юм. Улсын Их Хурлын гишүүдийн асуултад Сангийн яамны Төрийн нарийн бичгийн дарга Ж. Ганбат хариулахдаа Монгол Улсын хөгжлийн 2026 оны төлөвлөгөөг Улсын Их Хурлаас батлахдаа төрийн албан хаагчдын тоог 9.0 хувиар цомхотгохоор тусгасныг дурдаад, үүнд багш, эмч нар хамаарахгүй гэдгийг онцолсон юм. Багш, эмч нараас бусад төрийн албаны сул орон тоог тооцож үзэхэд 6000 гэсэн тоо гарсан байна. Цомхотголыг эдгээр сул орон тоонд тулгуурласан тухай тэрбээр дурдаж, одоо ажлаа хийж байгаа төрийн албан хаагчдыг цомхотголд оруулахгүйгээр сул орон тоо, ажлын байрны давхардал, нягтралтай уялдуулж, сул орон тооноос хэмнэж цалингийн санг гаргахыг Засгийн газраас чиглэл болгосон байна. Энэ чиглэлийн дагуу тооцоо хийгээд улсын хэмжээнд 12800 орон тоог сул орон тоонд хамруулах бололцоотой гэж Сангийн яам үзжээ. Хууль, тогтоолын төслүүдтэй холбогдуулан Улсын Их Хурлын гишүүн Д. Пүрэвдаваа, Б. Түвшин, Ж. Батжаргал, Б. Мөнхсоёл, Байнгын хорооны дарга Ц. Даваасүрэн нар үг хэллээ. Улсын Их Хурлын гишүүд төсөв ихээхэн тэлснийг шүүмжилж, уул уурхайгаас хамааралтай эдийн засгийг зөв удирдаж, урсгал зардлыг бууруулан, эрсдлээс хамгаалах, гадаад валютын нөөцийг нэмэгдүүлэх, төсвийн төвлөрлийг задлахад чиглэсэн бодлогын арга хэмжээ авч хэрэгжүүлэх, төрийн албаны шинэчлэлийг эрчимжүүлэх, цалин, урамшууллын системийг тэгшитгэх, хөрөнгийн удирдлагыг сайжруулах шаардлагатайг дурдсан юм. Мөн төрийн зарим чиг үүргийг мэргэжлийн холбоод, хувийн хэвшилд шилжүүлэх, хөрөнгө оруулалтыг эрэмбэлж, гүйцэтгэл, үр дүнд чиглүүлэх, хүний амьдралын чухал асуудал учир цомхотголыг сайтар судалж, тооцож хийхийг зөвлөж, төсвийн гүйцэтгэлд тавих Улсын Их Хурлын хяналтыг чангаруулах хэрэгцээ шаардлага байгааг тэмдэглэж байлаа. Санал хураалт явуулахад Монгол Улсын 2025 оны төсвийн тухай хуульд өөрчлөлт оруулах тухай болон хамт өргөн мэдүүлсэн Аж ахуйн нэгжийн орлогын албан татварын тухай хуульд нэмэлт оруулах тухай, Төрийн албаны тухай хуульд нэмэлт, өөрчлөлт оруулах тухай, Төсвийн тухай хуульд нэмэлт өөрчлөлт оруулах тухай хуулийн төслүүд, “Төсвийн тодотгол батлагдсантай холбогдуулан авах зарим арга хэмжээний тухай”, ““Алт-3” аяны хүрээнд хэрэгжүүлэх зарим арга хэмжээний тухай” Улсын Их Хурлын тогтоолын төслүүдийг үзэл баримтлалын хүрээнд хэлэлцэхийг Байнгын хороны хуралдаанд оролцсон гишүүдийн олонх дэмжлээ. Хууль, тогтоолын төслүүдийг хэлэлцэхийг дэмжсэн учир Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүд болон хамт өргөн мэдүүлсэн хууль, тогтоолын төслүүдийг Байнгын хорооны болон Улсын Их Хурлын чуулганы нэгдсэн хуралдааны хэлэлцүүлэгт бэлтгэх үүрэг бүхий “Ажлын хэсэг байгуулах тухай” Байнгын хорооны тогтоолыг хэлэлцэн баталлаа. Ажлын хэсгийг Улсын Их Хурлын гишүүн Х. Ганхуяг ахалж, бүрэлдэхүүнд Улсын Их Хурлын гишүүн Ж. Батжаргал, Г. Ганбаатар, Б. Заяабал, Б. Мөнхсоёл, Д. Пүрэвдаваа, Дав. Цогтбаатар, Г. Тэмүүлэн нар ажиллахаар болов. Дараа нь Улсын Их Хурлын дэд дарга Х. Булгантуяа нарын 16 гишүүний санаачлан, өргөн мэдүүлсэн Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай, Монгол Улсын Их Хурлын тухай хуульд өөрчлөлт оруулах тухай, Монгол Улсын Их Хурлын хяналт шалгалтын тухай хуульд өөрчлөлт оруулах тухай, Төсвийн тухай хуульд нэмэлт, өөрчлөлт оруулах тухай, Төсвийн тогтвортой байдлын тухай хуульд өөрчлөлт оруулах тухай, Хөгжлийн бодлого төлөвлөлт, түүний удирдлагын тухай хуульд өөрчлөлт оруулах тухай хуулийн төслүүдийн анхны хэлэлцүүлгийг хийлээ. Хуулийн төслүүдийн анхны хэлэлцүүлгийг Монгол Улсын Их Хурлын чуулганы хуралдааны дэгийн тухай хуульд заасны дагуу зүйл бүрээр явуулсан юм. Улсын Их Хурлаар төсөв хэлэлцэхтэй холбоотой Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай хуулийн төслийн эхний заалтыг хасах тухай Улсын Их Хурлын гишүүн Ж. Батжаргалын гаргасан зарчмын зөрүүтэй саналыг Байнгын хорооны хуралдаанд оролцсон гишүүдийн олонх дэмжсэнгүй. Мөн Монгол Улсын Их Хурлын хяналт шалгалтын тухай хуульд өөрчлөлт оруулах тухай хуулийн төсөлд тусгасан Улсын Их Хурлын Тамгын газрын Төсвийн хяналт, шинжилгээний хэлтсийг Төсвийн тогтвортой байдлын зөвлөл рүү шилжүүлэх тухай зохицуулалтын талаар Улсын Их Хурлын гишүүн Х. Ганхуяг асуулт асууж, хариулт авав. Бусад зүйл, заалтуудын талаар Улсын Их Хурлын гишүүд асуулт асууж, зарчмын зөрүүтэй санал гаргасангүй гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": "75206-1",
    "url": "https://www.parliament.mn/nn/75206/",
    "title": "ТББХ: Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай хуулийн төслийг хэлэлцэхийг дэмжлээ",
    "date": "2025-06-27",
    "category": "Байнгын хороо",
    "part": 1,
    "totalParts": 2,
    "content": "Монгол Улсын Их Хурлын Төрийн байгуулалтын байнгын хороо өнөөдөр /2025.06.27/ хуралдаж Монгол Улсын Их Хурлын 2025 оны хаврын ээлжит чуулганаар хэлэлцэх асуудлын жагсаалтад ороогүй хууль, тогтоолын төслүүдийг чуулганаар хэлэлцүүлэх эсэх асуудлыг хэлэлцэв. Монгол Улсын Их Хурлын чуулганы хуралдааны дэгийн тухай хуулийн 5.7-д “Энэ хуулийн 5.1-д заасан жагсаалтад ороогүй хууль, тогтоолын төсөл өргөн мэдүүлснийг Зөвлөлийн саналыг харгалзан Төрийн байгуулалтын байнгын хороо хэлэлцэж, хуралдаанд оролцсон гишүүдийн олонх дэмжсэн бол чуулганаар хэлэлцүүлнэ.” гэж заасныг байнгын хорооны дарга Ц. Сандаг-Очир танилцуулаад, Улсын Их Хуралд өргөн мэдүүлсэн төсөл бүрээр санал хураалт явууллаа. Хуралдаанд оролцсон гишүүдийн олонх Х. Булгантуяа нарын УИХ-ын 20 гишүүнээс 2025 оны 06 дугаар сарын 25-ны өдөр өргөн мэдүүлсэн Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүд, Монгол Улсын Засгийн газраас 2025 оны 06 дугаар сарын 26-ны өдөр өргөн мэдүүлсэн Эрчим хүчний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийг хэлэлцэх нь зүйтэй гэж үзлээ. Дараа нь Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай, Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төслүүд болон хамт өргөн мэдүүлсэн хуулийн төслүүдийн хэлэлцэх эсэх асуудлыг хэлэлцэв. Хуулийн төслийн талаар УИХ-ын гишүүн Х. Булгантуяа танилцуулав. Монгол Улсын Их Хурлын даргын 2025 оны 192 дугаар захирамжаар байгуулагдсан Дунд хугацааны төсвийн хүрээний мэдэгдэл, төсөв, төсвийн гүйцэтгэлийг Улсын Их Хуралд өргөн мэдүүлэх, хэлэлцэн батлах, бусад хууль тогтоомжийн төсөвт үзүүлэх нөлөөллийг судлан санал, дүгнэлт боловсруулж Улсын Их Хуралд танилцуулах үүрэг бүхий ажлын хэсгийг Улсын Их Хурлын дэд дарга Х. Булгантуяагаар ахлуулан 26 гишүүний бүрэлдэхүүнтэйгээр байгуулж, санал дүгнэлт гарган холбогдох хуулийн төсөл боловсруулан 2025 оны хаврын ээлжит чуулганы хугацаанд багтаан танилцуулахыг ажлын хэсэгт даалгасан. Үүний дагуу 4 дэд хэсэг байгуулан Төсвийн тогтвортой байдлын зөвлөл, Үндэсний аудитын газар, Эдийн засаг, хөгжлийн яам болон Сангийн яамтай уулзалтуудыг зохион байгуулсан ба ажлын дэд хэсэг бүрийн саналтай танилцан Засгийн газарт чиглэл өгөх тухай Монгол Улсын Их Хурлын тогтоолын төсөл болон төсвийн цаглабартай холбоотойгоор зарим хуульд нэмэлт, өөрчлөлт оруулах санал, дүгнэлтийг тус тус гаргасан гэлээ. Тэрбээр, Дунд хугацааны төсвийн хүрээний мэдэгдлийн төслийг Улсын Их Хурлаар хэлэлцэх явц, чанарыг сайжруулах шаардлагатай байна. Зөвхөн асуудал хариуцсан Засгийн газрын гишүүний танилцуулгыг сонсож, ердийн хуулийн төсөл хэлэлцэх журмын дагуу баталж байна. Дунд хугацааны төсвийн хүрээний мэдэгдэл нь дараа жилийн макро эдийн засаг, төсвийн үндсэн үзүүлэлтүүд, дунд хугацааны төсөөллийг тодорхойлох, эдийн засаг, төсвийн бодлогын хувьд өндөр ач холбогдол бүхий баримт бичиг учир Улсын Их Хурлаар хэлэлцэх тусгайлсан 4 үе шаттай хэлэлцүүлэг дэгийг бий болгож, Төрийн аудитын төв байгууллага, Төсвийн тогтвортой байдлын зөвлөлийн дүгнэлтийг нэгдсэн хуралдаанаар сонсож, бүх Байнгын хороо дэлгэрэнгүй, нарийвчилсан байдлаар хэлэлцэн санал, дүгнэлтээ Төсвийн болон Эдийн засгийн байнгын хороонд хүргүүлэх ба тус хороод эдгээр санал, дүгнэлтийг хамтарсан хэлбэрээр хэлэлцэх зохицуулалтыг нэмэх нь төслийн чанарыг дээшлүүлж, илүү нухацтай, үр дүнтэй хэлэлцэх боломжийг бүрдүүлэх тул холбогдох хуульд нэмэлт өөрчлөлт хийхээр боловсруулсан хэмээв. Монгол Улсын Их Хурал тухайн жилийн төсвийг батлахдаа Засгийн газраас өргөн мэдүүлсэн төсвийн төслийг хэлэлцэж нэгдсэн төсвийн шатлалаар баталдаг. Гэвч төсвийн гүйцэтгэлийг хэлэлцэхдээ нэгдсэн төсвийн шатлалаар хэлэлцэж, батлахдаа улсын төсвийн шатлалаар баталдаг. Энэ нь Улсын Их Хурал өөрийн баталсан төсвийнхөө гүйцэтгэлийг бүхэлд хянаж батлахгүй байгаа буюу, өөрөөр хэлбэл орон нутаг, Нийгмийн даатгалын сан, Эрүүл мэндийн даатгалын сан, Үндэсний баялгийн сангийн төсвийн гүйцэтгэлийг хянан батлахгүй байгаа явдал юм. Иймд Монгол Улсын Их Хурлын чуулганы хуралдааны дэгийн тухай хуульд зохих өөрчлөлтийг хийх нь Төсвийн тогтвортой байдлын тухай хууль, Төсвийн тухай хуультай нийцүүлэх шаардлагатай гэлээ. Төсөв хэлэлцэн батлах үе шатыг цаг хугацаа, агуулгын хувьд өөрчлөх хүрээнд: Төсвийн төслийг жил бүрийн 09 дүгээр сарын 01-ны өдөр өргөн барьж 11 дүгээр сарын 15-нд батлахаар хуульчилсан боловч Улсын Их Хурлын намрын чуулган 10 сард эхэлж байгаа нь төсвийн талаар Улсын Их Хурлын гишүүд, намын бүлэг, холбогдох талуудын бүрэн танилцах, мэдээлэлтэй байх, үр дүнтэй ажиллах боломжийг хязгаарлаж байна гэж хууль санаачлагчид үзжээ. Иймд Улсын Их Хурлын намрын чуулганыг 09 дүгээр сарын 01-ний өдрөөс эхлүүлж, Төсвийн төслийг 09 дүгээр сарын 15-ны өдрөөс эхлэн хэлэлцүүлэх нь зүйтэй гэсэн дүгнэлт гаргажээ. Ингэхдээ Улсын Их Хурлын чуулганы дэгийн тухай хуулийн 70 дугаар зүйлийн 70.5-д заасан “... Төсвийн тухай болон Төсвийн тогтвортой байдлын тухай хуульд заасан шалгуур, дунд хугацааны төсвийн хүрээний мэдэгдлийн тусгай шаардлага, Улсын хөгжлийн жилийн төлөвлөгөөнд нийцсэн эсэх талаар санал хураалт”-ыг хэлэлцүүлгийг тусдаа үе шат болгон 5 үе шаттайгаар хэлэлцдэг байх нэмэлт өөрчлөлтийг холбогдох хуульд оруулах нь зүйтэй хэмээн дүгнэжээ. Засгийн газраас Дунд хугацааны төсвийн хүрээний мэдэгдэл, төсвийн төсөл, хөгжлийн төлөвлөгөөний төсөл, төслийн гүйцэтгэлийн тайлан болон холбогдох бусад баримт бичгийг тодорхой хугацаанд, Төсвийн тогтвортой байдлын зөвлөлд хүргүүлэх, Улсын Их Хурлын хэлэлцүүлгийн явцад танилцуулах эрх зүйн зохицуулалтыг бий болгох шаардлагатай байна гэж үзжээ. Ингэснээр Зөвлөл хуульд заасны дагуу дүгнэлт гаргах, хяналт тавих, Улсын Их Хуралд танилцуулах, гишүүдийг мэдээллээр хангах, бодитой шийдвэр гаргахад дэмжлэг үзүүлэх үндсэн чиг үүргээ бүрэн хэрэгжүүлэх нөхцөл бүрдэх юм. Энэ хүрээнд Монгол Улсын Их Хурлын чуулганы хуралдааны дэгийн тухай, Монгол Улсын Их Хурлын хяналт шалгалтын тухай, Төсвийн тухай хуулиудад холбогдох өөрчлөлтийг хийхээр боловсруулсан байна. Улсын Их Хурлаас төсвийг буцаах, төсөв хугацаандаа батлагдахгүй байх, ерөнхийлөгчийн хоригийг УИХ хүлээн авахтай холбоотой төсөв хэлэлцэн батлах хугацаа, дэгийн асуудлыг нэмэлтээр зохицуулах шаардлагатай байна гэлээ. Ингэснээр төсөв хугацаандаа батлагдахгүй тохиолдолд төрийн үйл ажиллагаа хэвийн явагдах, хэлэлцэх хугацааны асуудалд хууль зүйн маргаан үүсэхгүй байх, хоригийг хүлээн авсан тохиолдолд төсвийг хэлэлцэх асуудал дэгийн хувьд эрх зүйн орчныг тодорхой болгох зэрэг санал, дүгнэлийг гаргажээ. Тиймээс Монгол Улсын Их Хурлын тухай хууль /шинэчилсэн найруулга/-д өөрчлөлт оруулах тухай хуулийн 2 зүйл бүхий, хамт өргөн мэдүүлэх Монгол Улсын Их Хурлын чуулганы хуралдааны дэгийн тухай хууль /шинэчилсэн найруулга/-д нэмэлт өөрчлөлт оруулах тухай 3 зүйл бүхий, Төсвийн тухай хуульд өөрчлөлт оруулах тухай 2 зүйл бүхий хуулиудын төслийг боловсруулсан байна."
  },
  {
    "id": "75206-2",
    "url": "https://www.parliament.mn/nn/75206/",
    "title": "ТББХ: Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай хуулийн төслийг хэлэлцэхийг дэмжлээ",
    "date": "2025-06-27",
    "category": "Байнгын хороо",
    "part": 2,
    "totalParts": 2,
    "content": "Монгол Улсын Их Хурлын тухай хууль /шинэчилсэн найруулга/-д өөрчлөлт оруулах, тухай хуулийн төслийн 17 дугаар зүйлийн “17.1. Улсын Их Хурлын ээлжит чуулган 9 дүгээр сарын 15-ны өдрөөс, хаврын ээлжит чуулган 3 дугаар сарын 15-ны өдрөөс эхлэн 75-аас доошгүй ажлын өдөр чуулна.” гэж өөрчлөлт оруулснаар төсвийн төслийг намрын ээлжит чуулган эхэлсэн өдрөөс хэлэлцүүлэх, хэлэлцүүлгийг 5 үе шаттайгаар явуулах, нэмэлт өөрчлөлтийг холбогдох хуулиар оруулах боломжит эрх зүйн зохицуулалтыг бий болгоно гэж үзжээ. Монгол Улсын Их Хурлын чуулганы хуралдааны дэгийн тухай хуульд нэмэлт өөрчлөлт оруулах, тухай хуулийн төсөлд Дунд хугацааны төсвийн хүрээний мэдэгдэл нь дараа жилийн макро эдийн засаг, төсвийн үндсэн үзүүлэлтүүд, дунд хугацааны төсөөллийг тодорхойлох, эдийн засаг, төсвийн бодлогын хувьд өндөр ач холбогдол бүхий баримт бичиг учир Улсын Их Хурлаар хэлэлцэх тусгайлсан 4 үе шаттай хэлэлцүүлэг дэгийг бий болгох, мөн төсвийн төслийг намрын ээлжит чуулган эхэлсэн өдрөөс 5 үе шаттайгаар хэлэлцүүлэг явуулах байдлаар нэмэлт, өөрчлөлтийг хийхээр тусгажээ. Хуулийн төсөлтэй холбогдуулан асуулт асуух гишүүн гараагүй. УИХ-ын гишүүн П. Сайнзориг хуулийн төслийг дэмжиж байгаагаа илэрхийлээд, төрийн аудитын байгууллага, Шүүхийн ерөнхий зөвлөл, Шүүхийн сахилгын хороо зэрэг байгууллагууд холбогдох байнгын хороотой төсвөө урьдчилан зөвшилцөөд Сангийн яаманд хүргүүлдэг. Энэ үйл явцыг тодотголын үеэр хэрхэн явуулах вэ. Төсвийн тодотгол хийхдээ дээрх байгууллагуудаас санал авалгүйгээр төсвийг нь хасвал ойлгомжгүй байдал үүсэх эрсдэлтэй учраас энэ асуудлыг зарчмын хүрээнд анхаарч үзэхийг хүссэн. Ингээд санал хураалт явуулахад хуралдаанд оролцсон гишүүдийн олонх хуулийн төслүүдийг хэлэлцэх нь зүйтэй гэж үзлээ хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75198,
    "url": "https://www.parliament.mn/nn/75198/",
    "title": "ТБХ: Энэ оны төсвийн хүрээний мэдэгдэл, 2026-2027 оны төсвийн төсөөллийн тухай хуульд өөрчлөлт оруулах тухай хуулийн төслийг хэлэлцэхийг дэмжлээ",
    "date": "2025-06-26",
    "category": "Байнгын хороо",
    "content": "УИХ-ын Төсвийн байнгын хорооны өнөөдрийн /2025.06.26/ хуралдаанаар Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хуулийн төслийг хэлэлцэх эсэхийг хэлэлцлээ. Хууль санаачлагчийн илтгэлийг УИХ-ын гишүүн, ЗГХЭГ-ын дарга С. Бямбацогт танилцууллаа. Тэрбээр, манай улсын эдийн засгийн өсөлт 2023 онд 7,4 хувь, 2024 онд 4,9 хувь байсан бол 25 оны эхний улиралд 2,4 хувь болж буураад байна. Нийт экспорт 2025 оны эхний 5 сард 5,4 тэрбум ам. доллар болж өмнөх оны мөн үеэс 15 хувь буюу 931 сая ам. доллароор, төсвийн нийт орлого 2025 оны эхний 5 сард 11,4 их наяд төгрөг болж өмнөх оны мөн үеэс 11 хувь буюу 1,3 их наяд төгрөгөөр буураад байна. Экспортын гол бүтээгдэхүүн болох нүүрсний үнэ ГЕГ-аас зарладаг албан статистик мэдээллээр 2025 оны эхний 5 сарын байдлын дунджаар 72 ам. доллар болж өмнөх оны мөн үеэс 40 орчим хувиар унаад байна. Экспортын төсвийн орлого буурч, эдийн засгийн өсөлт саарсны улмаас 2025 онд нэгдсэн төсвийн орлого төсвийн хүрээний мэдэгдэлд заасан орлогын доод хэмжээнд хүрэхгүй байхаар байгаа бөгөөд мөн Засгийн газрын бүтэц бүрэлдэхүүн өөрчлөгдсөнтэй холбогдуулан төсвийн ерөнхийлөн захирагч хооронд төсвийн зохицуулалт хийх зорилгоор төсвийн тодотгол хийж байгаа тул Монгол Улсын нэгдсэн төсвийн 2025 оны төсвийн хүрээний мэдэгдэл 2026- 2027 оны төсвийн төсөөллийн тухай хуульд өөрчлөлт оруулах тухай хуулийн төслийг та бүхэнд танилцуулж байна. Хуулийн төсөлд 2025 оны төсвийн тэнцвэржүүлсэн орлогыг 3,2 их наядаар бууруулж, нөгөө талд нь төсвийн зарлагыг 1,9 төгрөгөөр бууруулж, тэнцвэржүүлсэн тэнцлийг 1 их наяд 365 тэрбум төгрөгийн алдагдалтай байхаар тусгаж байна. Уг хуулийн төсөлд нэгдсэн төсвийн 2026-2027 оны төсөөлөл шинэчлэгдсэнтэй холбогдуулан Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах шаардлагатай тул уг хуулийн төслийг дагах хуулиар өргөн мэдүүлсэн болно гэв. Хууль санаачлагчийн илтгэлтэй холбогдуулан байнгын хорооны гишүүд асуулт асууж, хариулт авлаа. Тухайлбал, УИХ-ын гишүүн Д. Пүрэвдаваа, Ж. Баясгалан нар инфляцийг тооцсон аргачлалын талаар тодруулахыг хүслээ. Учир нь 2025 оны 5 дугаар сарын байдлаар 8,3 хувьд хүрсэн байна. Бодит үнийн өсөлт үргэлжилсээр байхад инфляцийг багаар тооцсон байна гэв. Хууль санаачлагч, ЗГХЭГ-ийн дарга С. Бямбацогт, Төсвийн хүрээний мэдэгдэлд инфляцийг 7,2 хувиар тооцсон боловч эдийн засгийн өнөөгийн нөхцөл байдлыг тооцож 9,5 хувиар тооцсон. Үндэсний статистикийн хороо өргөн хэрэглээний 430 орчим бараа, бүтээгдэхүүний дундаж үнийг жинлэн инфляцийг тооцдог. Тиймээс бодит тооцоо хэмээн дүгнэж байна хэмээн хариулаад Үндэсний статистикийн хороо ямар аргачлалаар хэрхэн тооцоолсон дэлгэрэнгүй материалыг гишүүн тус бүрд илгээхээр болов. Ингээд асуулт, хариулт өндөрслөсний дараа хэлэлцэж буй хуулийн төслийг хэлэлцэх эсэхээр санал хураав. Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хуулийн төслийг хэлэлцэхийг байнгын хорооны хуралдаанд оролцсон гишүүдийн олонх дэмжлээ. Түүний дараа байнгын хорооны хуралдаанаар Монгол Улсын Их Хурлын даргын 2025 оны 192 дугаар захирамжаар байгуулагдсан Дунд хугацааны төсвийн хүрээний мэдэгдэл, төсөв, төсвийн гүйцэтгэлийг Улсын Их Хуралд өргөн мэдүүлэх, хэлэлцэн батлах, бусад хууль тогтоомжийн төсөвт үзүүлэх нөлөөллийг судлан санал, дүгнэлт боловсруулж Улсын Их Хуралд танилцуулах үүрэг бүхий ажлын хэсгийн дүгнэлтийг хэлэлцлээ. Энэхүү дүгнэлтийг Ажлын хэсгийн ахлагч, Улсын Их Хурлын дэд дарга Х. Булгантуяа танилцууллаа. Тэрбээр, ажлын хэсэг гадаад зээл, тусламж, улсын төсвийн хөрөнгө оруулалт нийгмийн салбарын төсөв, эдийн засаг, дэд бүтцийн салбарын төсөв болон төрийн албан хаагчийн цалин хөлс, нийгмийн баталгаа, орон тоотой холбоотой мэдээлэлтэй танилцаж, санал, дүгнэлт гаргах, гишүүдийг мэдээллээр хангах үүрэг бүхий 4 дэд хэсгийг байгуулж ажиллалаа гээд төсвийн цаглабар, нийгмийн салбар, төрийн албан хаагчийн цалин, нийгмийн баталгаа, орон тоо, эдийн засаг, дэд бүтцийн төсөв, гадаад зээл, тусламж, улсын төсвийн хөрөнгө оруулалт зэрэгтэй холбоотой саналуудыг тус тус багцлан танилцуулав. Тухайлбал, Улсын Их Хурлын намрын чуулганыг 9 дүгээр сарын 15-ны өдрөөс эхлүүлж, төсвийн төслийг намрын чуулган эхэлсэн өдрөөс эхлэн хэлэлцүүлэхээр төсвийн төсөлтэй танилцах хэлэлцүүлгийн шинэ үе шат нэмж, нийт 5 үе шаттайгаар хэлэлцдэг байх нэмэлт, өөрчлөлт холбогдох хуульд оруулах, Монгол Улсын Ерөнхийлөгчийн төсөвт тавьсан хоригийг Улсын Их Хурал хүлээн авсантай холбоотойгоор төсөв хэлэлцэн батлах хугацаа, чуулганы хуралдааны дэгийн зохицуулалтыг нэмэх шаардлагатай байна. Ингэснээр хоригийг хүлээн авснаас шалтгаалан төсвийг шинээр хэлэлцэх асуудалд хууль зүйн маргаан үүсэхгүй байх, дэгийн хувьд эрх зүйн орчныг тодорхой болгох зэрэг санал гаргасан байна. Мөн төрийн албан хаагчид, төрийн болон орон нутгийн өмчит хуулийн этгээдийн удирдлага, ажиллагсад, гадаад, дотоодын зээл, тусламжийн хөрөнгөөр хэрэгжиж буй төсөл, арга хэмжээний хүрээнд олгож буй цалин, нийгмийн баталгаа салангид зохицуулагдаж, зарим төрлийн цалин, урамшуулал, нэмэгдэл нь харилцан уялдаагүй, хэт төвлөрсөн байх нь төсвийн зардал, төрийн албаны бүтээмж, иргэдэд үзүүлэх үйлчилгээний чанарт сөргөөр нөлөөлж байгаа тул Төрийн албаны цалин, нийгмийн баталгааны тогтолцоог уялдуулах, цалин, урамшуулал, нийгмийн баталгааг нэгтгэн зохицуулах зорилгоор “Төрийн албаны цалин, нийгмийн баталгааны тухай” хуулийн төслийг боловсруулж, батлуулан нэгдсэн цалингийн тогтолцоог бүрдүүлэх нь зүйтэй гэхчлэн саналуудыг боловсруулан танилцуулав. Ажлын хэсгийн санал, дүгнэлттэй холбогдуулан байнгын хорооны гишүүд асуулт асууж, үг хэллээ. Тухайлбал, УИХ-ын гишүүн Ж. Батжаргал, Б. Заяабал, Ж. Ганбаатар нар төсвийн цаглаварыг өөрчлөх эсэхийг эргэн харах, төсвийн орлогыг бага төлөвлөж байж, төрийн албаны данхайсан бүтэц багасах боломжтой, төсвийн зардлыг бодитой төлөвлөхөд анхаарах, төсвийг сүүлийн 3 жил дараалан хэт нэмэгдүүлснээс эдийн засгийн өнөөгийн хүндрэл үүсэх нэг шалтгаан болж байгаа талаар саналаа хэллээ гэж УИХ-ын Хэвлэл мэдээллийн газраас мэдээллээ."
  },
  {
    "id": 75183,
    "url": "https://www.parliament.mn/nn/75183/",
    "title": "НББХ: Нэр дэвшигчийн талаар мэргэжлийн дүгнэлт гаргах хараат бус шинжээчээр Д.Далхжавыг томиллоо",
    "date": "2025-06-26",
    "category": "Байнгын хороо",
    "content": "Улсын Их Хурлын Нийгмийн бодлогын байнгын хорооны өнөөдөр (2025.06.26)-ийн хуралдаанаар Нийгмийн даатгалын үндэсний зөвлөл (НДҮЗ)-д даатгуулагчийг төлөөлсөн гишүүнд нэр дэвшигчийн мэдлэг, мэргэшил, ур чадвар, ёс зүй, туршлагын талаар мэргэжлийн, хараат бус дүгнэлт гаргах үүрэг бүхий шинжээчийг томлох тухай асуудлыг хэлэлцэж, тогтоол гаргалаа. Нийгмийн бодлогын байнгын хорооноос дээрх зөвлөлд даатгуулагчийг төлөөлсөн гишүүнд нэр дэвшигчийн сонсголыг 2025 оны долдугаар сарын 01-ний өдөр зохион байгуулахаар товлоод байгаа бөгөөд хараат бус шинжээчээр хамтран ажиллах урилгыг энэ сарын 20-ны өдөр олон нийтэд нээлттэй түгээсэн юм. Зарын дагуу нэр дэвшигчийн сонсголд хамтран ажиллахаар саналаа ирүүлсэн Хөдөө аж ахуйн их сургууль (ХААИС)-ийн Эдийн засаг, бизнесийн сургуулийн санхүүгийн тэнхимийн зөвлөх профессор Д. Далхжавыг танилцуулгыг Байнгын хорооны дарга Л. Энхнасан хийлээ. Зөвлөх профессор Д. Далхжав Завхан аймгийн Нөмрөг сумын дунд сургууль дүүргэж, ХААИС-д төлөвлөгч, эдийн засагчийн мэргэжил эзэмшсэн байна. 2008 онд ХААИС-д Эдийн засгийн ухааны докторын зэрэг хамгаалсан бөгөөд 2000-2007 онд Нийгмийн даатгалын ерөнхий газрын Орлого, санхүүжилтийн хэлтсийн даргаар ажилласан туршлагатай. ХААИС-ийн Эдийн засаг, бизнесийн сургуулийн санхүүгийн тэнхимд ахлах багшаас тэнхимийн эрхлэгч, зөвлөх профессороор дэвшин ажиллаж байна. Д. Далхжавыг хараат бус шинжээчээр томилох тухай тогтоолын төслийг Байнгын хорооны хуралдаанд оролцсон гишүүдийн 75.0 хувь нь дэмжсэн тул батлагдсанд тооцлоо. Тогтоолоор НДҮЗ-д даатгуулагчийг төлөөлсөн гишүүнд нэр дэвшигчийн талаарх гаргасан санал дүгнэлтээ сонсгол болохоос ажлын хоёроос доошгүй өдрийн өмнө Байнгын хороонд ирүүлэх, нэр дэвшигчийн сонсголд оролцож дүгнэлтээ танилцуулахыг хараат бус шинжээч Д. Далхжавт үүрэг болголоо гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": 75179,
    "url": "https://www.parliament.mn/nn/75179/",
    "title": "ТББХ: Засгийн газрын бүрэлдэхүүний тухай хуульд өөрчлөлт оруулах тухай хуулийн төслийн эцсийн хэлэлцүүлгийг хийж, Байнгын хорооны даргаар Ц.Сандаг-Очирыг сонгохыг дэмжлээ",
    "date": "2025-06-25",
    "category": "Байнгын хороо",
    "content": "Улсын Их Хурлын Төрийн байгуулалтын байнгын хороо өнөөдөр /2025.06.25/ хуралдан Засгийн газрын бүрэлдэхүүний тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүдийн эцсийн хэлэлцүүлгийг хийлээ. Хэлэлцүүлгийн үеэр УИХ-ын гишүүн Б. Баярбаатар хуулийн төслийг эцэслэн батлахыг дэмжиж байгаагаа илэрхийлээд, УИХ-ын гишүүн Б. Бат-Эрдэнэ, Н. Батсүмбэрэл, П. Сайнзориг, Д. Бум-Очир нарын хамтаар Боловсролын сайд П. Наранбаяртай холбоотой асуудлаар хэвлэлийн хурал хийсэн гэлээ. Тэрбээр боловсролын салбарыг жил гаруй хугацаанд удирдахдаа хууль зөрчсөн үйлдлүүд гаргасан гэж үзэж байгаагаа илэрхийлээд, өнгөрсөн оны 09 дүгээр сард 1.2 тэрбум төгрөгийг нэр бүхий сургуулиуд руу шилжүүлээд, өөрийн ТББ руу буцаан төвлөрүүлсэн, элсэлтийн ерөнхий шалгалтын дүнг зассан, тус шалгалтын материалыг гадны судлаачдаар бэлтгүүлсэнтэй холбоотой гарсан сөрөг үр дагаврын талаар мэдээлсэн. Тиймээс Монгол Улсын Ерөнхий сайдад авлига, ашиг сонирхолтой холбоотой зөрчил гаргасан сайддаа хариуцлага тооцох шаардлага хүргүүлсэн гэдгээ мэдэгдсэн юм. Үүгээр хуулийн төслийн эцсийн хэлэлцүүлэг дуусч, Байнгын хорооны танилцуулгыг чуулганы нэгдсэн хуралдаанд танилцуулахаар тогтлоо. Үргэлжлүүлэн Байнгын хорооны даргыг сонгох тухай асуудлыг хэлэлцлээ. УИХ дахь МАН-ын бүлгээс Байнгын хорооны даргад УИХ-ын гишүүн Цэндийн Сандаг-Очирын нэрийг дэвшүүлснийг хуралдаан даргалагч танилцуулав. Ц. Сандаг-Очир нь 1977 онд Төв аймгийн Баяндэлгэр суманд төрсөн. Эхнэр, дөрвөн хүүхдийн хамт амьдардаг. 1995 онд Нийслэлийн Багануур дүүргийн 66 дугаар дунд сургуулийг төгссөн. 2000-2004 онд Тэнгэр дээд сургуулийг философич, нийгмийн ухааны багш чиглэлээр суралцаж төгссөн. 2001 онд Удирдлагын академийг Төрийн удирдлагын менежер, 2018 онд тус академийг төрийн удирдлагын магистраар сурч төгсчээ. 2000-2004 онд Нийслэлийн Багануур дүүргийн Засаг даргын Тамгын газрын 4 дүгээр хорооны нийгмийн ажилтан, хэвлэл мэдээлэл, олон нийттэй харилцах мэргэжилтэн, 2005-2008 онд тус дүүргийн МАН-ын хорооны дэд дарга, 2008-2012 он, 2016-2020 онд Нийслэлийн Багануур дүүргийн Засаг даргаар 2 удаа сонгогдон 8 жил ажилласан бөгөөд 2013 оноос Багануур дүүргийн МАН-ын хорооны даргаар сонгогдон ажиллаж байгаа аж. Ц. Сандаг-Очир нь дүүргийн ИТХ-ын төлөөлөгчөөр 2 удаа, Нийслэлийн ИТХ-ын төлөөлөгчөөр 2 удаа сонгогдож байсан. 2020, 2024 онд УИХ-ын гишүүнээр 2 удаа сонгогдон ажиллаж байна. УИХ-ын гишүүн Ц. Сандаг-Очирын УИХ-д сонгогдон ажилласан туршлага, мэдлэг ур чадварыг харгалзан УИХ-ын Төрийн байгуулалтын байнгын хорооны даргад нэрийг нь дэвшүүлж байна хэмээн танилцуулав. Байнгын хорооны даргад нэр дэвшүүлэхтэй холбоотой өөр санал, нэр дэвшигчээс асуулт гараагүй бөгөөд хуралдаанд оролцсон гишүүдийн олонх Ц. Сандаг-Очирыг Төрийн байгуулалтын байнгын хорооны даргад нэр дэвшүүлэх нь зүйтэй гэж үзэж, нэгдсэн хуралдаанд танилцуулахаар тогтов. Дараа нь Монгол Улсын Их Хурлын 2025 оны хаврын ээлжит чуулганаар хэлэлцэх асуудлын жагсаалтад ороогүй хуулийн төслүүдийг чуулганаар хэлэлцүүлэх эсэх асуудлыг хэлэлцэв. Хуралдаан даргалагч холбогдох хуулийг заалтыг танилцуулаад, УИХ-д өргөн мэдүүлсэн төсөл тус бүрээр санал хураалт явуулсан юм. Хуралдаанд оролцсон гишүүдийн олонх Монгол Улсын Засгийн газраас 2025 оны 06 дугаар сарын 20-ны өдөр өргөн мэдүүлсэн Нийслэл Улаанбаатар хотын замын хөдөлгөөний түгжрэлийг бууруулах, гэр хорооллийг орон сууцжуулах тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүд, Б. Жаргалан нарын УИХ-ын 40 гишүүнээс 2025 оны 06 дугаар сарын 23-ны өдөр өргөн мэдүүлсэн Үндэсний их баяр наадмын тухай хуульд өөрчлөлт оруулах тухай хуулийн төсөл, Д.Үүрийнтуяа нарын УИХ-ын 6 гишүүнээс 2025 оны 06 дугаар сарын 24-ний өдөр өргөн мэдүүлсэн Олон хүүхэд төрүүлж өсгөсөн эхийг урамшуулах тухай хуульд өөрчлөлт оруулах тухай хуулийн төслийг хэлэлцэхийг дэмжсэн. Ингээд Байнгын хороо Үндэсний их баяр наадмын тухай хуульд өөрчлөлт оруулах тухай хуулийн төслийг хэлэлцэх эсэх асуудлыг үргэлжлүүлэн хэлэлцэв. Хуулийн төслийн талаар УИХ-ын гишүүн Б. Жаргалан танилцууллаа. Үндэсний их баяр наадмын тухай хуульд нэмэлт, өөрчлөлт оруулах асуудлыг парламентад суудалтай 5 намын төлөөлөл болсон 40 гишүүн дэмжсэн гэлээ. Үндэсний их баяр наадмын тухай хуульд өөрчлөлт оруулах хуулийн төслийн нэгдүгээр зүйлд Үндэсний их баяр наадмын тухай хуулийн 5 дугаар зүйлийн 5.10 дахь хэсэгт “Их Монгол Улс байгуулагдсаны ой болон үндэсний тусгаар тогтнолоо сэргээн тогтоосон Ардын хувьсгалын ойн баяр наадмыг улсын баяр наадамтай хамтатган тэмдэглэнэ” гэснийг “Тулгар төр байгуулагдсаны ой, Их Монгол Улс байгуулагдсаны ой болон үндэсний тусгаар тогтнолоо сэргээн тогтоосон Үндэсний эрх чөлөөний хувьсгалын ой, Ардын хувьсгалын ой, Ардчилсан хувьсгалын ойн баяр наадмыг улсын баяр наадамтай хамтатган тэмдэглэнэ” гэж өөрчлөн найруулахаар тусгасан байна. Монгол Улсын төрт ёсны түүхэнд чухал ач холбогдол бүхий дээрх ойн баяруудыг улсын баяр наадамтай хамтатган тэмдэглэх талаар Үндэсний их баяр наадмын тухай хуульд тусгаснаар үндэсний их баяр наадам нь Монгол Улсын тусгаар тогтнол, бүрэн эрхт байдал, үндэсний эв нэгдэл, төрт ёс, түүхэн уламжлалыг бүрэн илэрхийлж үндэсний нэгдмэл үнэт зүйлийг төлөвшүүлэх боломж бүрдэнэ гэж үзэж буйгаа илэрхийлсэн. Хууль санаачлагчийн илтгэл болон төслийн үзэл баримтлалтай холбогдуулан асуулт асуух гишүүн гараагүй бөгөөд хуралдаанд оролцсон гишүүдийн олонх хуулийн төслийг хэлэлцэхийг дэмжлээ хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75176,
    "url": "https://www.parliament.mn/nn/75176/",
    "title": "ТБХ: Ө.Гэрэлт-Одыг СЗХ-ны орон тооны бус гишүүнээр томилох, Хууль баталсантай холбогдуулан авах зарим арга хэмжээний тухай УИХ-ын тогтоолын төслийг хэлэлцэхийг дэмжлээ",
    "date": "2025-06-25",
    "category": "Байнгын хороо",
    "content": "Улсын Их Хурлын Төсвийн байнгын хорооны өнөөдрийн /2025.06.25/ хуралдаанаар Санхүүгийн зохицуулах хороо /СЗХ/-ны орон тооны бус гишүүний албан тушаалд нэр дэвшигчийн сонсголын тайланг сонслоо. Хуралдааны эхэнд Байнгын хорооны дарга Ц. Даваасүрэн Төсвийн байнгын хорооноос Санхүүгийн зохицуулах хорооны эрх зүйн байдлын тухай хуулийн 11 дүгээр зүйлийн 11.2 дахь хэсгийг үндэслэн Санхүүгийн зохицуулах хорооны орон тооны бус гишүүнд Өвгөнхүүгийн Гэрэлт-Одыг дэвшүүлснийг тодотгоод, танилцуулгыг хийсэн. /Нэр дэвшигчийн танилцуулгыг эндээс үзнэ үү/. Дараа нь сонсголын тайланг сонсгол даргалагчаар ажилласан УИХ-ын гишүүн Б. Заяабал танилцуулав. Тэрбээр, Төсвийн байнгын хороо Монгол Улсын Их Хурлын чуулганы хуралдааны дэгийн тухай хууль, Монгол Улсын Их Хурлын хяналт шалгалтын тухай хууль, Нийтийн сонсголын тухай хуульд заасны дагуу Санхүүгийн зохицуулах хорооны орон тооны бус гишүүнд нэр дэвшигчийн томилгооны сонсголыг зохион байгуулахтай холбогдуулан явуулсан ажиллагааг танилцуулаад, Монгол Улсын Их Хурлын чуулганы хуралдааны дэгийн тухай хуулийн 133 дугаар зүйлийн 133.1 дэх хэсэгт заасны дагуу нэр дэвшигчийн сонсголд оролцсон гишүүд хаалттай хуралдаж, хуралдаанд оролцсон гишүүдийн олонхын саналаар нэр дэвшигч Ө. Гэрэлт-Одыг тухайн албан тушаалд тавигдах шаардлагыг хангасан гэж үзсэн гэлээ. Сонсголын тайлантай холбогдуулан асуулт асуух гишүүн гараагүй бөгөөд Ө. Гэрэлт-Одыг Санхүүгийн зохицуулах хорооны орон тооны бус гишүүнээр томилохыг дэмжье гэсэн саналын томьёоллоор санал хураалт явуулахад хуралдаанд оролцсон гишүүдийн олонх дэмжсэн учир Байнгын хорооны санал, дүгнэлтийг чуулганы нэгдсэн хуралдаанд танилцуулахаар тогтлоо. Мөн хуралдаанаар Хууль баталсантай холбогдуулан авах зарим арга хэмжээний тухай УИХ-ын тогтоолын төслийг хэлэлцэв. Монгол Улсын Засгийн газраас 2025 оны 06 дугаар сарын 19-ний өдөр УИХ-д өргөн мэдүүлсэн Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслийг Байнгын хороо болон чуулганы хуралдаанаар хэлэлцэх үед УИХ-ын гишүүдээс хуулийн хэрэгжилтийг хангуулах зорилгоор Хууль батлагдсантай холбогдуулан авах арга хэмжээний тухай УИХ-ын тогтоолын төслийг боловсруулан батлах нь зүйтэй гэж санал гаргасны дагуу Төсвийн байнгын хорооноос Ажлын хэсэг байгуулан Монгол Улсын Их Хурлын чуулганы дэгийн тухай хуулийн 45.2 дахь хэсэгт заасны дагуу дээрх тогтоолын төслийг боловсруулсан байна. Ажлын хэсгийг УИХ-ын гишүүн Батжаргал ахлан ажилласан бөгөөд тогтоолын төслийн талаар Байнгын хорооны гишүүдэд танилцуулав. Тогтоолын төсөлд хүн амын хүнсний гол нэрийн бүтээгдэхүүн болох гурилын хангалт, аюулгүй байдлыг хангах үүднээс хүнсний улаан буудайн стратегийн нөөцөд шаардлагатай 100 мянган тонн улаан буудайг холбогдох хууль тогтоомжийн дагуу бүрдүүлэх, баруун бүс нутгийн газар тариалангийн үйлдвэрлэлийг сэргээх арга хэмжээг авч хэрэгжүүлэхийг Засгийн газарт даалгахаар тусгажээ. Мөн гурил тэжээлийн үйлдвэрлэл, хангамжийн тогтвортой байдлыг бий болгох төлөвлөгөө боловсруулж “Атрын IV аян”-ы хүрээнд хэрэгжүүлэх, гурил үйлдвэрлэлд нийлүүлэх хүнсний улаан буудайн чанарыг итгэмжлэгдсэн лавлагаа лабораторийн сорилт үр дүнд үндэслэн баталгаажуулж байх асуудлыг тусгасан байна. “Атрын IV аян”-ыг хэрэгжүүлж, газар тариалангийн үйлдвэрлэлийн үйлдвэрлэл, бүтээмжийг нэмэгдүүлэх, гурилын үйлдвэрлэлийн суурилагдсан хүчин чадлын ашиглалтыг сайжруулах замаар улаан буудайн гурил, үр тариаг татварын хөнгөлөлттэй таатай нөхцөлөөр экспортлогч орон болох эхлэлийг тавих ажлыг зохион байгуулах тухай зохицуулалтыг оруулсан байна. Түүнчлэн мал амьтны тэжээлийн нэмэлт улаан буудайн гурилын хангамж, нийлүүлэлт тасалдах, үндэслэлгүйгээр үнэ өссөнийг эрх бүхий байгууллагаас тогтоосныг үйлдвэрлэгчдэд мэдэгдэх, үйлдвэрлэгчдийн зүгээс холбогдох арга хэмжээ аваагүй бол Монгол Улсын Засгийн газраас гурил, малын тэжээлийн гаалийн албан татвараас чөлөөлөх тухай хуулийн төслийг боловсруулж яаралтай горимоор хэлэлцүүлэхээр УИХ-д өргөн мэдүүлэх зохицуулалтыг тогтоолын төсөлд тусган оруулсныг ажлын хэсгийн ахлагч Ж. Батжаргал онцолсон. Байнгын хорооны хуралдаанаар тогтоолын төслийг хэлэлцах үед Улсын Их Хурлын гишүүн Г. Ганбаатар улсын стратегийн нөөцөд шаардлагатай улаанбуудайн нөөцийн хэмжээ болон алслагдсан бус нутгийн гурил, тэжээлийн үнийн өсөлтөд нөлөөлж байгаа тээврийн зардлыг хэрхэн бууруулах талаар асуулт асууж, хариулт авсан юм. Энэхүү тогтоолын төслийг хэлэлцэхийг Байнгын хорооны хуралдаанд оролцсон гишүүдийн олонх дэмжиж, чуулганы нэгдсэн хуралдаанд танилцуулахаар тогтов хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75161-1",
    "url": "https://www.parliament.mn/nn/75161/",
    "title": "ХЗБХ: Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай хуулийн төслийн эцсийн хэлэлцүүлгийг хийлээ",
    "date": "2025-06-25",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Хууль зүйн байнгын хорооны өнөөдрийн (2025.06.25) хуралдааныг Улсын Их Хурлын гишүүн Ц. Сандаг-Очир даргаллаа. Хуралдаанаар эхлээд Улсын дээд шүүх, Шүүхийн ерөнхий зөвлөл, Шүүхийн сахилгын хороо болон Хүний эрхийн Үндэсний Комиссын 2026 оны төсвийн төслийн талаар хэлэлцэв. Эхлээд Улсын дээд шүүхийн 2026 оны төсвийн төслийн талаар Улсын дээд шүүхийн Тамгын газрын дарга С. Заяадэлгэр танилцуулав. Шүүхийн цахимжилттай холбоотой асуудлыг үе шаттайгаар шийдвэрлэж байгаа талаараа болон 2024 оны үйл ажиллагааны гүйцэтгэлийн талаараа танилцууллаа. Улсын дээд шүүх нь шүүгч бэлтгэх болон шүүгч мэргэшүүлэх сургалтуудыг зохион байгуулдаг, нийт шүүхийг шаардлагатай судалгаа, мэдээллээр хангахаар академи байгуулсан байна. Тус академийн үйл ажиллагаа холбогдох хуулийн дагуу өргөжсөнтэй холбоотойгоор 2026 оны төсөв дээр зохих өөрчлөлтүүд орж байгаа гэв. Ирэх оны төсөв өмнөх оныхоос 16.9 хувиар өсөж байгаа нь шинээр байгуулагдах Гэр бүл, хүүхдийн шүүхтэй холбоотой шүүгчдийг сургах сургалтууд, зарим хуулийн өөрчлөлтийн дагуу сургалтууд хийж буйтай холбоотой гэв. Шүүгчийн судалгаа шинжилгээний ажлыг илүү өргөн хүрээтэй, мэдээллийн технологи ашиглаж хүртээмжтэй болгох үүднээс Улсын дээд шүүх “Шүүгчийн виртуал туслах” төслийг хэрэгжүүлж байгаа бөгөөд зардалтай холбоотой саналаа Байнгын хорооны хуралдаанд танилцуулав. Монгол Улсын дээд шүүх, Шүүхийн академийн хамт Хангарди ордон руу нүүж байгаатай холбоотой төсвийн төсөл дэх өөрчлөлтийг С. Заяадэлгэр дарга танилцуулгынхаа төгсгөлд тайлбарлав. Улсын Их Хурлын Тамгын газрын Хяналт шалгалтын газрын Төсвийн хяналт шинжилгээний хэлтсээс Улсын дээд шүүхийн 2026 оны төсвийн төсөлд хийсэн дүн шинжилгээний талаарх танилцуулгыг гишүүдэд тараасныг Ц. Сандаг-Очир гишүүн дурдсан. Улсын дээд шүүхийн 2026 оны 2026 оны төсвийн төсөлтэй холбогдуулан Улсын Их Хурлын гишүүн С. Эрдэнэболд, П. Сайнзориг, Л. Соронзонболд, Б. Энхбаяр, Н. Алтанхуяг, Д. Пүрэвдорж, Д. Ганбат нар асуулт асууж, ажлын хэсгийн гишүүдээс хариулт авч, хэлэлцэж буй асуудалтай холбогдуулан байр сууриа илэрхийлэв. Энэ үеэр Улсын Их Хурлын гишүүн Д. Пүрэвдорж тухайн асуудлын хэлэлцүүлгийг хойшлуулах горимын санал гаргахад хуралдаанд оролцсон 15 гишүүний 11 нь буюу 73.3 хувь нь дэмжив. Иймд Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслийн эцсийн хэлэлцүүлгээр Хууль зүйн байнгын хорооны хуралдаан үргэлжиллээ. Төслүүдийг эцсийн хэлэлцүүлэгт бэлтгэсэн талаар Улсын Их Хурлын гишүүн, ажлын хэсгийн ахлагч П. Сайнзориг танилцуулсан. Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн Шүүхийн шийдвэр гүйцэтгэх тухай хуулийг дагаж мөрдөх журмын тухай хуульд өөрчлөлт оруулах тухай хуулийн төслийн анхны хэлэлцүүлгийг Улсын Их Хурал энэ сарын 19-ний өдрийн нэгдсэн хуралдаанаараа явуулж, эцсийн хэлэлцэх бэлтгүүлэхээр Хууль зүйн байнгын хороонд шилжүүлсэн юм. Улсын Их Хурлын чуулганы нэгдсэн хуралдаанаар төслийн анхны хэлэлцүүлгийг явуулах үеэр төслийн зарим хэсэг, заалтыг гүйцээн боловсруулж, холбогдох зүйл, хэсэг, заалттай уялдуулах чиглэлийг хуралдаан даргалагч өгснийг П. Сайнзориг гишүүн танилцуулгадаа дурдав. Байнгын хорооны 2025 оны 5 дугаар тогтоолоор байгуулагдсан ажлын хэсэг энэ сарын 23-ны өдөр хуралдаж, Улсын Их Хурлын даргаас чиглэл өгсөн таван асуудлыг нэгбүрчлэн хэлэлцжээ. Ингээд Монгол Улсын Их Хурлын чуулганы хуралдааны дэгийн тухай хуулийн 42 дугаар зүйлд заасан журмын дагуу холбогдох томьёоллыг бэлтгэсэн байна. Төрийн нууцад хамаарах мэдээлэл агуулсан яллах дүгнэлт болон шүүхийн шийдвэрийг яллагдагч, прокурор, оролцогчид бүрэн танилцуулан, төрийн нууцад хамаарах хэсгийг уншигдах боломжгүй байдлаар нууцлаж, гардуулан өгөх саналыг тодруулан найруулжээ. Мөрдөгч мөрдөн шалгах бүх ажиллагааг хийж дууссан, хэргийн бодит байдлыг бүрэн нотолж тогтоосон гэж үзвэл хэргийн оролцогчид хялбаршуулсан журмаар шийдвэрлэх, хавтаст хэргийн материал танилцуулах хугацаа 7 хүртэл хоногт, бусад хэргийн материалтай ажлын 3-аас доошгүй өдрийн хугацаанд танилцах боломж, нөхцөлөөр хангах, мөн хавтаст хэргийн материал танилцуулах үндсэн хугацаа 14 хүртэл хоног, хэргийн ээдрээ төвөгтэй байдлыг харгалзан тус хугацааг мөрдөгч 14 хүртэл хоногоор сунгаж болохоор томьёолсон байна. Шүүгдэгчийн сонгож авсан өмгөөлөгч хүндэтгэн үзэх шалтгаангүйгээр ирээгүй, эсхүл шүүгдэгч өмгөөлөгчөөс татгалзсан тохиолдолд шүүх хуралдаанд журмын дагуу өөр өмгөөлөгчийг оролцуулна гэсэн зохицуулалт нь Өмгөөллийн тухай хуульд заасан өмгөөлөгчөө чөлөөтэй сонгох, үйлчлүүлэгчийн эрх, хууль ёсны ашиг сонирхлыг хуулийн хүрээнд тууштай хамгаалах зарчмыг хөндөж байх тул хуулийн төслөөс уг заалтыг хасан нь зүйтэй хэмээн үзжээ. Мөн ажлын хэсгээс Монгол Улсын Их Хурлын чуулганы хуралдааны дэгийн тухай хуулийн 45 дугаар зүйлийн 45.2 дахь хэсэгт заасны дагуу Улсын Их Хурлын чуулганы нэгдсэн хуралдааны анхны хэлэлцүүлгээр хавтаст хэргийг цахимжуулах, цахим суурьтай нотлох баримтыг шүүх хуралдаанд шинжлэн судлах, цахим суурьтай нотлох баримтыг үнэлэхтэй холбоотой зохицуулалтыг төслөөс хасах саналыг хуралдаанд оролцсон гишүүдийн олонх дэмжсэнтэй холбогдуулан “Хууль баталсантай холбогдуулан авах арга хэмжээний тухай” Улсын Их Хурлын тогтоолын төслийг боловсруулсан байна. Уг тогтоолын төсөлд эрүү, иргэн, захиргаа, зөрчлийн хавтаст хэргийг цахимжуулах, хэрэг хянан шийдвэрлэх ажиллагаанд оролцогч байгууллагуудын цахим мэдээллийн санг нэгтгэн холбох, цахим системийн ашиглалт, хамгаалалт, аюулгүй байдлыг хангахтай холбоотой хуулийн төслийг боловсруулж, Улсын Их Хуралд өргөн мэдүүлэх талаар тусгасан байна. Мөн эрүү, иргэн, захиргаа, зөрчлийн хэрэг хянан шийдвэрлэх ажиллагаанд цахим хэрэгсэл ашиглаж нотлох баримт цуглуулах, бэхжүүлэх, хадгалах, үнэлэх асуудлыг боловсронгуй болгох талаар тусгасан гэв, эрүү, иргэн, захиргаа, зөрчлийн хэрэг хянан шийдвэрлэх ажиллагаанд цахим хэрэгсэл ашиглаж нотлох баримт цуглуулах, бэхжүүлэх, хадгалах, үнэлэх асуудлыг боловсронгуй болгох талаар тусгажээ. Үүний зэрэгцээ эрүү, иргэн, захиргаа, зөрчлийн хэрэг хянан шийдвэрлэх ажиллагааны хэргийн оролцогч цахим хавтаст хэргийн материалтай танилцах, хуулбарлан авах асуудлыг боловсронгуй болгох талаар холбогдох зохицуулалтыг тусгасан байна. Эрүү шүүлт тулгаж, бусад хэлбэрээр хүнлэг бус, хэрцгий харьцаж тайлбар, мэдүүлэг өгсөн хэрэгт нь тухайн хүнийг яллах талын нотлох эх сурвалж болгохгүй байх зохицуулалтыг судлан, олон улсын гэрээнд нийцүүлэн холбогдох хуулийн төслийг боловсруулж, Монгол Улсын Их Хуралд өргөн мэдүүлэх талаар тусгажээ. Төслийг эцсийн хэлэлцүүлэгт бэлтгэсэн талаарх ажлын хэсгийн танилцуулгатай холбогдуулан гишүүд асуулт асуух шаардлагагүй хэмээн үзсэн тул ажлын хэсгээс бэлтгэн томьёолсон зарчмын зөрүүтэй саналын томьёоллуудаар тус бүр нь санал хураалт явуулан шийдвэрлэлээ. Үргэлжлүүлэн “Хууль баталсантай холбогдуулан авах арга хэмжээний тухай” Улсын Их Хурлын тогтоолын төслийг хэлэлцэж, энэ талаар Ц. Сандаг-Очир гишүүн хуралдаанд танилцуулав. Төслийн танилцуулгатай холбогдуулан Улсын Их Хурлын гишүүн Х."
  },
  {
    "id": "75161-2",
    "url": "https://www.parliament.mn/nn/75161/",
    "title": "ХЗБХ: Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай хуулийн төслийн эцсийн хэлэлцүүлгийг хийлээ",
    "date": "2025-06-25",
    "category": "Байнгын хороо",
    "part": 2,
    "totalParts": 2,
    "content": "Тэмүүжин үг хэлж, тодорхой асуудлаар байр сууриа илэрхийлсэн. Улсын Их Хурлын дээрх тогтоолын төсөлтэй холбогдуулан зарчмын зөрүүтэй санал гараагүй учраас анхны хэлэлцүүлгийг эцсийн хэлэлцүүлэгтэй нэгтгэх горимын саналыг Ц. Сандаг-Очир гишүүн гаргав. Эл саналыг дэмжих эсэхээр санал хураалт явуулахад Байнгын хорооны хуралдаанд оролцсон Улсын Их Хурлын 17 гишүүний 13 нь дэмжлээ. Ингээд Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслийн эцсийн хэлэлцүүлгийг хийсэн талаарх санал, дүгнэлтийг чуулганы нэгдсэн хуралдаанд танилцуулахаар боллоо. Хууль тогтоомжийн тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүдийн эцсийн хэлэлцүүлгийг хийв. Төслүүдийг эцсийн хэлэлцүүлэгт бэлтгэсэн талаар Улсын Их Хурлын гишүүн, ажлын хэсгийн ахлагч О. Номинчимэг танилцуулсан. Хууль, тогтоолын төслүүдийн анхны хэлэлцүүлгийг Улсын Их Хурал энэ сарын 19-ний өдрийн нэгдсэн хуралдаанаар хэлэлцэж, эцсийн хэлэлцүүлэгт бэлтгүүлэхээр Байнгын хороонд шилжүүлсэн юм. Улсын Их Хурлын нэгдсэн хуралдаанаар хууль тогтоолын төслүүдийн анхны хэлэлцүүлгийг явуулах үед хуралдаан даргалагчаас Монгол Улсын Их Хурлын чуулганы хуралдааны дэгийн тухай хуулийн 42 дугаар зүйлийн 42.2.1-д заасны дагуу гүйцээн боловсруулах чиглэл өгсөн тул Хууль тогтоомжийн тухай хуульд нэмэлт өөрчлөлт оруулах тухай хуулийн төслийн талаар зарчмын зөрүүтэй зургаан санал, найруулгын гурван саналыг гүйцээн боловсруулжээ. Монгол Улсын Их Хурлын чуулганы хуралдааны дэгийн тухай хуулийн 42.2.3-д заасны дагуу зарчмын зөрүүтэй нэг саналыг хууль тогтоомжийн нийцлийг хангах үүднээс боловсруулсан гэв. Төслүүдийг эцсийн хэлэлцүүлэгт бэлтгэсэн талаарх ажлын хэсгийн дээрх танилцуулгатай холбогдуулан Улсын Их Хурлын гишүүн Х. Тэмүүжин, П. Сайнзориг нар асуулт асууж, хариулт, тайлбар авсны дараа ажлын хэсгээс бэлтгэн томьёолсон зарчмын зөрүүтэй саналын томьёолол бүрээр тус бүрд нь санал хураалт явуулав. Ийнхүү Хууль тогтоомжийн тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүдийн эцсийн хэлэлцүүлгийг хийсэн талаарх санал, дүгнэлтийг чуулганы нэгдсэн хуралдаанд танилцуулахаар шийдвэрлэв хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75160-1",
    "url": "https://www.parliament.mn/nn/75160/",
    "title": "ЭЗБХ: “Зээлийн хүүг бууруулах стратеги батлах тухай” УИХ-ын тогтоолын хэрэгжилтийн талаар ажлын хэсгийн санал, дүгнэлтийг сонслоо",
    "date": "2025-06-25",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Эдийн засгийн байнгын хорооны өнөөдрийн (2025.06.25) хуралдаанд Улсын Их Хурлын 15 гишүүн хүрэлцэн ирснээр 60 хувийн ирцтэйгээр 11 цаг 04 минутад эхэлж, дөрвөн асуудал хэлэлцэхээр товлов. “Ажлын хэсгийн удирдамж батлах тухай” Байнгын хорооны тогтоолын төслийг хэлэлцэн баталлаа. Байнгын хорооны дарга Р. Сэддорж төслийн талаар танилцуулсан. Монголбанкны 2024 оны санхүүгийн тайланг сонссонтой холбогдуулан Монголбанкан дахь Үндэсний баялгийн төрөлжсөн сангуудын хөрөнгийн зарцуулалт үр дүнгийн талаар хяналт шалгалт хийж санал, дүгнэлт гаргах, шаардлагатай бол Улсын Их Хурлын шийдвэрийн төсөл боловсруулах үүрэг бүхий хяналт шалгалтын ажлын хэсгийн үйл ажиллагааны удирдамжийг батлахаар тусгажээ. Ажлын хэсгийн санал дүгнэлтийг Монгол Улсын Их Хурлын хяналт шалгалтын тухай хуулийн 9 дүгээр зүйлийн 9.5 дахь хэсэгт заасны дагуу бэлтгэж хэлэлцүүлэх, тогтоолын биелэлтийг 2025 оны намрын ээлжит чуулганы хугацаанд Эдийн засгийн байнгын хороонд танилцуулгыг ажлын хэсэгт үүрэг болгохоор тусгажээ. Төслийн танилцуулгатай холбогдуулан хуралдаанд оролцсон гишүүд асуулт асуух, үг хэлэх шаардлагагүй хэмээн үзсэн тул батлах санал хураалт явууллаа. Санал хураалтад оролцсон Улсын Их Хурлын 15 гишүүний 60 хувь нь дэмжсэнээр Байнгын хорооны тогтоолын төсөл батлагдав. Дараа нь Ипотекийн зээлийн хөтөлбөрийн хэрэгжилтийг хянан шалгах үүрэг бүхий ажлын хэсгийн үйл ажиллагааны удирдамж батлах тухай Байнгын хорооны тогтоолын төслийг хэлэлцэв. Төслийн талаар Р. Сэддорж дарга танилцууллаа. Монголбанкны хэрэгжүүлж байгаа орон сууцын ипотекийн зээлийн үйл ажиллагааны хөтөлбөрийн хэрэгжилтийг хянан шалгаж санал, дүгнэлт гаргах үүрэг бүхий хяналт шалгалтын ажлын хэсгийн үйл ажиллагааны удирдамжийг тогтоолын төслийн хавсралтаар батлахаар тусгажээ. Мөн тус ажлын хэсэг 2025 оны намрын ээлжит чуулганы хугацаанд санал, дүгнэлтээ танилцуулахыг үүрэг болгож байгаа аж. Байнгын хорооны төслийн талаарх дээрх танилцуулгатай холбогдуулан асуулт асуух, үг хэлэх шаардлагагүй хэмээн гишүүд үзсэн тул санал хураалт явуулав. Хуралдаанд оролцсон Улсын Их Хурлын 15 гишүүний 10 нь дэмжиж, “Ажлын хэсгийн удирдамж батлах тухай” Байнгын хорооны тогтоолын төслийг баталлаа. Энэ өдрийн хуралдаанаар “Зээлийн хүүг бууруулах стратеги батлах тухай” Улсын Их Хурлын 2020 оны 21 дүгээр тогтоолын хэрэгжилт, үр дүнтэй танилцаж, санал, дүгнэлт гаргах үүрэг бүхий ажлын хэсгийн санал, дүгнэлтийг хэлэлцэхээр товлосон. Улсын Их Хурлын гишүүн, тус ажлын хэсгийн ахлагч Л. Соронзонболд санал, дүгнэлтээ танилцуулахдаа Байнгын хорооны өмнөх хуралдаанд ажлын хэсгийн үйл ажиллагааны явцын талаар танилцуулснаа тэрбээр дурдав. “Зээлийн хүүг бууруулах стратеги”-д тусгагдсан арга хэмжээг хэрэгжүүлснээр зээлийн хүүг 2019 оны суурь түвшнээс 4 нэгж хувиар бууруулж, 2023 оны жилийн эцэст сарын 1 хувьд хүргэх зорилтыг тодорхойлсон бөгөөд 2023 оны байдлаар арилжааны банкны зээлийн жигнэсэн дундаж хүү 17,25 хувь, ББСБ-ын зээлийн жигнэсэн дундаж хүү 39,6 хувь, 2024 оны байдлаар арилжааны банкны зээлийн жигнэсэн дундаж хүү 16,61 хувь, ББСБ-ын зээлийн жигнэсэн дундаж хүү 42 хувь, мөнгөн зээлийн үйл ажиллагаа эрхлэгчийн зээлийн хүүгийн дээд хязгаар нь 54 хувьтай байна. Иймд стратегийн хэрэгжилт зорилтод түвшинд хүрээгүй гэж дүгнэжээ. Ажлын хэсгийн үйл ажиллагааг дуусгаж, зээлийн хүүг бууруулах хүрээнд дараах хэд хэдэн арга хэмжээ авах нь зүйтэй гэж үзсэн байна. Эх үүсвэрийн өртгийг бууруулах зорилгоор банкны системийн тухайн хугацааны дундаж хүүгээс өндөр хүүтэй татсан хугацаатай хадгаламжийн заавал байлгах нөөцийн хэмжээг өсгөх, зохистой харьцааг тогтоох асуудлыг Монголбанк, Санхүүгийн зохицуулах хорооноос судлан, шаардлагатай зохицуулалт хийх нь зүйтэй хэмээн үзсэн байна. Банк болон банк бус санхүүгийн байгууллагын гадаад зах зээлээс татсан валютын эх үүсвэрийг хугацаанаас нь хамаарч үндэсний мөнгөн тэмдэгтэд хөрвүүлэх зардлыг бууруулах; Бизнесийн зээлд ашигласан эх үүсвэрт ногдох заавал байлгах нөөцийг бууруулж, ялгаатай тогтоох; Арилжааны банкнууд эрсдэл багатай зээлдэгчид (харилцагчид) олгох зээлийн хүүгийн түвшин тогтоож, тогтмол хугацаанд нийтэд мэдээлэх; Монгол Улсад гадаадын банк үйл ажиллагаа эрхлэх харилцааг зохицуулсан эрх зүйн зохицуулалтыг боловсронгуй болгох хүрээнд гадаадын банкны салбар байгуулах, үйл ажиллагаа эрхлэх нөхцөлийн шалгуурыг шинэчлэх, боловсронгуй болгох арга хэмжээг Монголбанк, Санхүүгийн зохицуулах хороо авч хэрэгжүүлэх нь зүйтэй гэж санал, дүгнэлтдээ дурдсан байна. Мөн банк болон банк бус санхүүгийн байгууллагууд хөрөнгийн зах зээлээр дамжуулан эх үүсвэр татахад дэд бүтцийн байгууллагатай холбогдох зардал, хугацааг бууруулах; Банк бус санхүүгийн байгууллагын дүрмийн сангийн доод хэмжээг тогтоохтой холбоотой шаардлага, шалгуур нь эх үүсвэрийн зардлыг нэмэгдүүлж буй байдлыг судалж, төв болон орон нутгийн нөхцөл байдалд нийцүүлэн ялгамжтай тогтоох; Зээлийн хүүгийн дээд хязгаарыг бизнесийн, хэрэглээний болон бусад зээлийн бүтээгдэхүүн тус бүрээр төрөлжүүлэн судлах шаардлагатай бөгөөд Монголбанк, Санхүүгийн зохицуулах хороо холбогдох арга хэмжээнүүдийг хэрэгжүүлэх нь зүйтэй гэжээ. Мөн хууль тогтоомжид нэмэлт, өөрчлөлт оруулах шаардлагын талаар ажлын хэсгийн гишүүд судалж, хэд хэдэн хуулийн төслийг санаачлан боловсруулж, өргөн мэдүүлэх шаардлагатай гэж үзсэн байна. Тухайлбал, зээлийн эрсдэлийн зардлыг бууруулж, хэрэг маргааныг зардал багатайгаар шийдвэрлэх нөхцөлийг бүрдүүлэх зорилгоор Иргэний хууль, Иргэний хэрэг шүүхэд хянан шийдвэрлэх тухай хууль, Шүүхийн шийдвэр гүйцэтгэлийн тухай хууль, Хөрөнгийн үнэлгээний тухай хууль, Хуулийн этгээдийн улсын бүртгэлийн тухай хууль, Эд хөрөнгийн эрхийн улсын бүртгэлийн тухай хуульд холбогдох нэмэлт өөрчлөлт оруулах шаардлагатай гэж дүгнэсэн байна. Харилцах болон хугацаагүй хадгаламжийн дансанд хүү, түүнтэй адилтгах төлбөр тооцохгүй байх, урт хугацаатай хадгаламжийн хүүгийн орлогын албан татвар бууруулах, гадаад валютын хадгаламжийг даатгалд хамруулахгүй байх зохицуулалтыг Банкан дахь мөнгөн хадгаламжийн даатгалын тухай хуульд тусгах; Эх үүсвэр татах боломжийг нэмэгдүүлэх зорилгоор шаардах эрхийн худалдаагаар олгосон санхүүжилтийг татвараас чөлөөлөх зохицуулалтыг Нэмэгдсэн өртгийн албан татварын тухай хуульд тусгах шаардлагатай гэж үзсэн байна. Даатгал, үнэт цаас, худалдаа арилжааны гэрээ хэлцлийн үр дүнд үүссэн зээлтэй холбоотой авлага, өглөг зэрэг бүх төрлийн мэдээллийг хамруулах зохицуулалтыг холбогдох хуульд тусгах; төрийн тусгай сангуудыг дотоодын хөрөнгийн зах зээлд хөрөнгө оруулах боломжтой болгох, Зээлийн батлан даалтын сангийн өөрийн хөрөнгийг нэмэгдүүлэх зохицуулалтыг холбогдох хуульд тусгах; үл хөдлөх хөрөнгөөс гадна бусад хөрөнгө, гэрээний үүргийн биелэлттэй холбоотой мэдээллийг Зээлийн мэдээллийн санд тусгах төслүүдийг боловсруулж, өргөн мэдүүлэх нь зүйтэй хэмээн үзсэн байна. Ажлын хэсгийн зүгээс дээрх санал, дүгнэлттэйгээ холбогдуулан Улсын Их Хурлын тогтоолын төслийг боловсруулсан болохоо Л. Соронзонболд гишүүн танилцууллаа. Ажлын хэсгийн энэхүү санал, дүгнэлттэй холбогдуулан Улсын Их Хурлын гишүүн Ж. Ганбаатар үг хэлэв."
  },
  {
    "id": "75160-2",
    "url": "https://www.parliament.mn/nn/75160/",
    "title": "ЭЗБХ: “Зээлийн хүүг бууруулах стратеги батлах тухай” УИХ-ын тогтоолын хэрэгжилтийн талаар ажлын хэсгийн санал, дүгнэлтийг сонслоо",
    "date": "2025-06-25",
    "category": "Байнгын хороо",
    "part": 2,
    "totalParts": 2,
    "content": "Бизнесийн салбарыг идэвхжүүлэхийн тулд зээлийн хүртээмжийг нэмэгдүүлэх шаардлагатай гэдгийг тайлбарлаад төслийг дэмжиж байгаагаа тэрбээр илэрхийлсэн. Ийнхүү гишүүд үг хэлсний дараа Монгол Улсын Их Хурлын хяналт шалгалтын тухай хуулийн 9 дүгээр зүйлийн 9.6 дахь хэсэгт заасныг үндэслэн боловсруулсан “Зээлийн хүүг бууруулах чиглэлээр авах арга хэмжээний тухай” Улсын Их Хурлын тогтоолын төслийг мөн хуулийн 9 дүгээр зүйлийн 9.8 дахь хэсэгт заасныг үндэслэн чуулганы нэгдсэн хуралдаанаар хэлэлцүүлэхийг дэмжих эсэхээр санал хураалт явууллаа. Санал хураалт оролцсон гишүүдийн 61.1 хувь нь дэмжсэнээр ажлын хэсэг дээрх төслөө эцэслэн боловсруулж, Байнгын хорооны дараагийн хуралдаанаар хэлэлцүүлэхээр болов. Хүнс, хөдөө аж ахуй, хөнгөн үйлдвэрийн яамны эзэмшлийн болон “Хөдөө аж ахуйн корпорац” төрийн өмчит хязгаарлагдмал хариуцлагатай компанид бүртгэлтэй хөрөнгийг дуудлага худалдаагаар худалдах бэлтгэл ажлын явц, хөрөнгийн үнэлгээний талаар Төрийн өмчийн бодлого, зохицуулалтын газрын мэдээллийг Байнгын хорооны өнөөдрийн хуралдааны төгсгөлд сонсохоор товлосон юм. Энэ талаар Төрийн өмчийн бодлого, зохицуулалтын газрын Төрийн өмчийн удирдлага, зохицуулалтын хэлтсийн дарга, Төрийн өмчийн эд хөрөнгийг худалдах ажлыг зохион байгуулах ажлын хэсгийн ахлагч Ц. Баяр-Эрдэнэ танилцуулсан. Холбогдох бодлогын баримт бичиг, шийдвэрүүдэд үндэслэн Хүнс, хөдөө аж ахуй, хөнгөн үйлдвэрийн яамыг холбогдох харьяа байгууллагуудын хамт Дархан-Уул аймаг руу үе шаттайгаар нүүлгэн шилжүүлж байгаа гэв. Нийслэлийн Баянзүрх дүүргийн 23 дугаар хороонд байрлах Хүнс, хөдөө аж ахуй, хөнгөн үйлдвэрийн яамны эзэмшлийн болон “Хөдөө аж ахуйн корпорац” төрийн өмчит хязгаарлагдмал хариуцлагатай компанид бүртгэлтэй “Алтан Дорнод Монгол” ХХК-аас улсын төсвийн татварын өрөнд хураан авсан, ашиглагдахгүй байгаа хөрөнгийг дуудлага худалдаагаар худалдах ажлыг 2024 онд багтаан шуурхай зохион байгуулахыг Төрийн өмчийн бодлого, зохицуулалтын газарт даалгасан байна. Энэ дагуу холбогдох ажлын хэсэг байгуулагдан ажиллаж байгаа гэлээ. Ажлын хэсэг өнгөрсөн хугацаанд дуудлага худалдаагаар худалдах нийт хөрөнгөд хяналтын тооллого хийж, холбогдох хууль, тогтоомжийн дагуу арга хэмжээнүүдийг авч хэрэгжүүлсэн байна. Тухайлбал, “Хөдөө аж ахуйн корпорац” төрийн өмчит хязгаарлагдмал хариуцлагатай компанийн эзэмшлийн газар дээр 2024 онд Азийн хөгжлийн банкны буцалтгүй тусламжийн санхүүжилтээр баригдсан дэвшилтэт технологийн өвлийн шилэн хүлэмжийг үндсэн хөрөнгөд нэмж бүртгэсэн байна. “Хөдөө аж ахуйн корпорац” төрийн өмчит хязгаарлагдмал хариуцлагатай компанийн үндсэн хөрөнгөд бүртгэлтэй лабораторийн барилгыг дагалдах тоног төхөөрөмжийн хамт Стандартчилал хэмжил зүйн газарт балансаас баланст шилжүүлэх ажлыг эрчимжүүлсэн гэв. Мөн хөрөнгүүдийн бүртгэлтэй холбоотой асуудлуудыг цэгцэлж, дуудлага худалдаа зохион байгуулах бэлтгэлийг хангаж ажилласан байна. Хүнс, хөдөө аж ахуй, хөнгөн үйлдвэрийн яамыг орон нутаг руу шилжүүлж буйтай холбоотой асуудлыг Улсын Их Хурлын холбогдох Байнгын хорооны шийдвэрээр зохион байгуулах үүргийн дагуу танилцуулга хийсэн юм. Танилцуулгатай холбогдуулан Улсын Их Хурлын гишүүн П. Сайнзориг, М. Бадамсүрэн нар асуулт асууж, Байнгын хорооны дарга болон ажлын хэсгийн гишүүдээс хариулт, тайлбар авсан. Дараа нь хэлэлцэж буй асуудалтай холбогдуулан Ж. Ганбаатар, М. Бадамсүрэн нар байр сууриа илэрхийлсэн юм. Гишүүд дээрх мэдээлэлтэй холбогдуулан үг хэлсний дараа Байнгын хорооны дарга Р. Сэддорж хуралдааны үеэр гишүүдийн гаргасан саналуудыг анхаарч, ажлын хэсэг хууль тогтоомжийнхоо хүрээнд холбогдох арга хэмжээг авч хэрэгжүүлэхийг чиглэл болгов. Үүгээр өнөөдрийн хуралдаан өндөрлөлөө хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75159-1",
    "url": "https://www.parliament.mn/nn/75159/",
    "title": "ХЭДХ: Гадаад улсад зорчиж буй, ажиллаж, амьдарч байгаа иргэдийн эрхийг хамгаалах чиглэлээр шийдвэр гаргав",
    "date": "2025-06-25",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Хүний эрхийн дэд хорооны өнөөдрийн (2025.06.25) хуралдаан 10 цаг 14 минутад гишүүдийн 60 хувийн ирцтэйгээр эхэлж “Гадаад улс дахь Монгол Улсын иргэний эрх, хууль ёсны ашиг сонирхлыг хамгаалах талаар авч хэрэгжүүлэх зарим арга хэмжээний тухай” Дэд хорооны тогтоолын төслийг хэлэлцэн батлав. Тогтоолын төслийн талаар Дэд хорооны дарга С. Эрдэнэболд танилцууллаа. Монгол Улсын иргэд Бүгд Найрамдах Солонгос Улсын хил дээрээс буцаагдсан хэдэн зуун тохиолдол гарсан. Уг нөхцөл байдалтай холбогдуулан иргэд Монгол Улсын Хүний эрхийн Үндэсний Комисст хандаж, Улсын Их Хурлын Хүний эрхийн дэд хороо мэдээлэл авсан байна. Улсын Их Хурлын гишүүн Б. Бат-Эрдэнэ Дэд хороонд албан хүсэлт хүргүүлсний дагуу 5 дугаар сарын 14-31-ний өдрүүдэд холбогдох судалгаа, мэдээллийг цуглуулж, Улсын Их Хурлын Хүний эрхийн дэд хороо нь Гадаад харилцааны яам, Хууль зүй, дотоод хэргийн яам, Хүний эрхийн Үндэсний Комисс болон төрийн бус байгууллагуудын төлөөллийг хүлээж авч уулзсан хэмээв. Дээрх арга хэмжээнүүдийн хүрээнд Дэд хорооны тогтоолын төслийг санаачлан, боловсруулж, хэлэлцэж байгаа гэв. Дээрх танилцуулга болон төсөлтэй холбогдуулан Улсын Их Хурлын гишүүд асуулт асууж, ажлын хэсгээс хариулт, мэдээлэл авлаа. Тухайлбал, Ц. Сандаг-Очир гишүүн төслийг дэмжиж байгаагаа илэрхийлээд, найруулгын санал хэлэхийн хамт Бүгд Найрамдах Солонгос Улсад зорчих Монгол Улсын иргэд болон тэдний асран хамгаалагчийг 30 хүртэл хоногийн хугацаанд визийн шаардлагаас чөлөөлөх асуудлыг судалж, шийдвэрлэх гэсэн заалт хэрэгжих боломжтой эсэхийг тодрууллаа. Харилцан адил байх зарчмын хүрээнд сүүлийн 4-5 жил дээрх асуудлаар манай талаас бүх түвшиндээ БНСУ-ын талд хүсэлт тавьж ирсэн. 2024-2025 онд тус улсын иргэд аялал жуулчлалын зорилгоор Монгол Улсад визгүй нэвтэрч байгаа бол БНСУ өнөөдрийг хүртэл шийдээгүй байгаа гэдэг хариултыг Гадаад харилцааны яамны Консулын газрын захирал Б. Болд өгөв. Монгол Улсын 55 мянга орчим иргэн БНСУ-д байгаагийн 18 мянга орчим буюу 34.5 хувь нь хууль бусаар оршин сууж байгаа аж. Энэ нөхцөл нь тус улс руу зорчих Монгол Улсын иргэдийн нөхцөлийг хөнгөвчлөх чиглэлээр шийдвэр гаргахад хүндрэл, бэрхшээлийг үүсгэж байгаа гэдэг тайлбарыг БНСУ-ын талаас өгдөг байна. Улсын Их Хурал дахь Монгол-Солонгосын бүлгийн гишүүний хувиар асуудалд анхаарал хандуулж буйгаа Б. Бат-Эрдэнэ гишүүн тодотгоод, Ц. Сандаг-Очир гишүүний асуулттай холбогдуулан тайлбар өгсөн. Гишүүний гаргасан найруулгын саналтай холбогдуулан Хууль зүйн байнгын хорооны ахлах зөвлөх Г. Золжаргал тайлбар хийв. Тогтоолын төслийн зохицуулалт нь БНСУ руу зорчиж байгаа болон тус улсад ажиллаж, амьдарч байгаа иргэдийн асуудлаас гадна хилийн чанадад ажиллаж, амьдарч, суралцаж, зорчиж байгаа нийт монголчуудын эрхийг хангах, хамгаалах талаар авч хэрэгжүүлэх арга хэмжээнүүд гэдгийг тодотгож байлаа. Б. Бат-Эрдэнэ гишүүн хэлэлцэж буй асуудлын суурь нөхцөлтэй холбогдуулан Монгол Улсын Хүний эрхийн Үндэсний Комиссоос авч хэрэгжүүлсэн арга хэмжээ, үр дүнгийн талаар тодруулахад тус Комиссын гишүүн Б. Энхболд мэдээлэл өгөв. Монгол Улсын Хүний эрхийн Үндэсний Комиссоос 2025 оны 6 дугаар сарын 19-20-ны өдрүүдэд “Ахмадад ээлтэй нийгмийг бүтээх нь” Ази Номхон далайн бүсийн форумыг зохион байгуулсан. Энэ форумын үеэр тусгайлан БНСУ-ын Хүний эрхийн Үндэсний Комиссын даргыг урьсны дагуу 4 хүний бүрэлдэхүүнтэй оролцжээ. Энэ үеэр БНСУ-д ажиллаж амьдарч байгаа Монгол Улсын иргэдийн эрх ашгийг хамгаалах талаар, хоёр улсын хүний эрхийн нөхцөл байдлыг үнэлэх, харилцан мэдээлэл солилцох зорилгоор санамж бичгийг байгуулсан байна. Санамж бичгийн хүрээнд өнөөдрийн хуралдаанаар хэлэлцэж буй БНСУ дахь монголчуудын эрхийн асуудлын талаар тусгай төлөвлөгөө гаргаж ажиллахаар урьдчилан тохироод байгаа, тодорхой ахиц дэвшил гарна хэмээн найдаж байгаа гэв. Хүчин төгөлдөр визтэй Монгол Улсын иргэдийг БНСУ-ын хилээр нэвтрүүлэлгүй буцааж байгаа асуудлыг шийдвэрлэх чиглэлээр авч хэрэгжүүлж байгаа арга хэмжээний талаар М. Нарантуяа-Нара гишүүн тодруулж, иргэдэд холбогдох мэдээллийг тодорхой хүргүүлж ажиллах шаардлагатайг хэлж байв. Шаардлагатай бүх мэдээллийг иргэдэд хүргэхийн тулд БНСУ-ын виз мэдүүлгийн төвүүдтэй Гадаад харилцааны яамнаас хамтран ажилладаг болохыг Гадаад харилцааны яамны Консулын газрын захирал Б. Болд хэллээ. Үүний зэрэгцээ БНСУ-ын тал, Элчин сайдын яаманд нь хандан энэ чиглэлээр нарийвчлан судалж, нөхцөл шалтгааныг бууруулах чиглэлээр санал хүргүүлсээр байгаа гэв. Тус улс Монгол Улсаас жилдээ 3000 ажилтан авах квоттой нь ихэнхдээ хүнд үйлдвэр, хөдөө аж ахуйн салбарт байдаг бол хууль бусаар хөдөлмөр эрхэлдэг иргэдийн ихэнх нь үйлчилгээний салбарт ажиллах нь түгээмэл байдаг байна. Иймд нөхцөл байдалтай уялдуулан үүсээд буй асуудлуудыг шийдвэрлэх санал хүсэлтээ Монгол Улсын зүгээс БНСУ-ын талд тогтмол тавьж, хандаж ирсэн гэдгийг ажлын хэсгээс өгөв. М. Нарантуяа-Нара гишүүн хуралдаанаар хэлэлцэж буй асуудлын хүрээнд хүүхдийн эрхийн ноцтой зөрчил үүссэн хэд хэдэн тохиолдлыг дурдаад, холбогдох тодруулга хийж, хариулт авсан юм. Улсын Их Хурлын гишүүн П. Сайнзориг төслийн агуулгын талаар байр сууриа илэрхийлж, асуудлыг Монгол Улсын гадаад бодлогын “нэг цонхны” хүрээнд авч үзэх нь зүйтэй гэв. Ийнхүү гишүүд Дэд хорооны тогтоолын төсөлтэй холбогдуулан асуулт асууж, хариулт авсны дараа Улсын Их Хурлын гишүүн Ц. Сандаг-Очир, Б. Бат-Эрдэнэ, М. Нарантуяа-Нара, П. Сайнзориг, Г. Уянгахишиг, С. Эрдэнэболд, Х. Тэмүүжин нар үг хэлж, байр сууриа илэрхийллээ. Гадаад улсад зорчиж буй, ажиллаж амьдарч буй Монгол Улсын иргэдийн эрхийг хангах, хамгаалах чилэлээр Монголын төр бүх түвшиндээ нягт, хариуцлагатай ажиллах шаардлагатай гэдэг саналыг гишүүд хэлж байв. Түүнчлэн Монгол Улсын иргэд хамгийн ихээр зорчдог, гэмт гэмт хэрэгт холбогддог, хүний эрхийн асуудал нь хөндөгддөг улсуудад Монгол Улсын зүгээс хууль зүйн атташе томилох асуудлыг судалж, шийдвэрлэхийг үүрэг болгох, гадаадад зорчиж буй, амьдарч буй иргэдэд шаардлагатай мэдээллийг боломжит бүх сувгаар түгээж, мэдээлэлжүүлж байх, бусад улс оронд Монгол Улсыг төлөөлж суугаа Элчин сайдын яам, Монгол Улсыг төлөөлж байгаа албаны хүмүүс иргэдийнхээ эрхийг хангах, хамгаалах чиглэлээрх үйл ажиллагааг идэвхжүүлэх, Хүний эрхийн Үндэсний Комисс олон улсын түвшинд, механизмуудаараа дамжуулан үйл ажиллагаагаа өргөжүүлэх гэх зэрэг саналыг хэлж байсан."
  },
  {
    "id": "75159-2",
    "url": "https://www.parliament.mn/nn/75159/",
    "title": "ХЭДХ: Гадаад улсад зорчиж буй, ажиллаж, амьдарч байгаа иргэдийн эрхийг хамгаалах чиглэлээр шийдвэр гаргав",
    "date": "2025-06-25",
    "category": "Байнгын хороо",
    "part": 2,
    "totalParts": 2,
    "content": "Тогтоолын төсөлд Бүгд Найрамдах Солонгос Улсад зорчиж буй болон тус улсад ажиллаж, амьдарч байгаа Монгол Улсын иргэдийн зарим эрхийн хэрэгжилтийн талаар авах арга хэмжээнээс гадна хилийн чанад дахь Монгол Улсын иргэдийн зорчих, хууль ёсны оршин суух, хөдөлмөр эрхлэлт, ялгаварлан гадуурхалтын асуудлаар гарч байгаа хүний эрхийн зөрчлийн гомдол, мэдээлэл болон тэдгээрийн шийдвэрлэлтийн талаарх мэдээллийн нэгдсэн цахим сан байгуулах; Дипломат төлөөлөгчийн газар, консулын албаны хариуцлагыг нэмэгдүүлж, иргэдэд хүний эрх, виз, хөдөлмөр эрхлэлт, оршин суух нөхцөл, тухайн улс орны хууль тогтоомжийн талаар сургалт зохион байгуулах, олон нийтийн мэдээллийн хэрэгслээр дамжуулж гарын авлага, шаардлагатай мэдээллийг тогтмол түгээх зэрэг арга хэмжээ авч ажиллах; гадаад улсад оршин суугаа Монгол Улсын иргэдийн тоо, тэдний эрх, хууль ёсны ашиг сонирхол, нийгмийн хамгаалал, төрийн үйлчилгээний хүртээмжийг харгалзан Монгол Улсын дипломат төлөөлөгчийн газрын бүтэц, хүний нөөц, зардал, орон тоог оновчтой зохион байгуулах, шинэчлэх талаар судалгаа хийж, шийдвэрийн төсөл боловсруулан Улсын Их Хуралд танилцуулах зэрэг олон чиглэлийг холбогдох талуудад өгч байгаа гэдгийг С. Эрдэнэболд дарга тайлбарлаж байлаа. Ийнхүү хэлэлцүүлгийн явцад гишүүдийн гаргасан саналуудыг Дэд хорооны тогтоолын төсөлд тусгаад, батлахыг дэмжих эсэхээр санал хураалт явууллаа. Санал хураалтад оролцсон Улсын Их Хурлын гишүүдийн олонх буюу 60 хувийн саналаар дэмжснээр “Гадаад улс дахь Монгол Улсын иргэний эрх, хууль ёсны ашиг сонирхлыг хамгаалах талаар авч хэрэгжүүлэх зарим арга хэмжээний тухай” Дэд хорооны тогтоолын төсөл батлагдлаа хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75158-1",
    "url": "https://www.parliament.mn/nn/75158/",
    "title": "БОХХААБХ: Хаврын тариалалтын урьдчилсан мэдээллийг сонсож, ажлын хэсгүүдийн санал, дүгнэлтийг хэлэлцлээ",
    "date": "2025-06-24",
    "category": "Байнгын хороо",
    "part": 1,
    "totalParts": 3,
    "content": "Монгол Улсын Их Хурлын Байгаль орчин, хүнс, хөдөө аж ахуйн байнгын хороо өнөөдөр (2025.06.24) хуралдаж, хаврын тариалалтын урьдчилсан дүн мэдээний тухай Хүнс, хөдөө аж ахуй, хөнгөн үйлдвэрийн сайдын мэдээллийг сонсон, Малын генетик нөөцийн тухай хуулийн биелэлтэд хяналт шалгалт хийх, Монгол үүлдэр, омгийн адууны удмын санг хамгаалах асуудлыг судалж, санал, дүгнэлт гаргах, шаардлагатай бол шийдвэрийн төсөл боловсруулах болон Ундны ус, ариун цэврийн байгууламжаар хангагдах эрхийн хэрэгжилттэй танилцаж, санал, дүгнэлт гаргах, эрх зүйн орчныг боловсронгуй болгох санал боловсруулах ажлын хэсгүүдийн санал, дүгнэлтийг хэлэлцлээ. Хүнс, хөдөө аж ахуй, хөнгөн үйлдвэрийн сайд Ж. Энхбаяр мэдээлэлдээ цаг агаарын төлөв байдалтай уялдуулан хаврын тариалалтын ажлыг тавдугаар сарын 07-ноос эхлүүлж, урьдчилсан байдлаар 300.1 мянган га-д үр тариа, үүнээс 264.8 мянган га-д улаанбуудай, 12.1 мянган га-д төмс, 9.2 мянган га-д хүнсний ногоо, 32.2 мянган га-д малын тэжээл, 126.3 мянган га-д тосны ургамал, нийтдээ 479.5 мянган га-д тариалалт хийсэн тухай дурдаад, гүйцэтгэл 74.0 хувьтай байгааг танилцуулав. Үр тариа, төмсний тариалалт дууссан, малын тэжээл, хүнсний ногооны тариалалт хийгдэж байгаа бөгөөд төлөвлөсөн зорилтоос ихээхэн доогуур байгааг тэрбээр мэдээлсэн юм. Мөн энэ жил 245.8 мянган га-д чанар сайтай уринш боловсруулж бэлтгэхээр төлөвлөсөн бөгөөд өнөөдрийн байдлаар тариалан бүхий аж ахуйн нэгж, иргэд 95.2 мянган га-д уриншийн нэгдүгээр боловсруулалт хийгээд байгаа ажээ. Сайдын мэдээлснээр, тариалангийн гол бүс нутгууд болох Сэлэнгэ аймгийн Баянгол, Мандал, Орхон, Сайхан сум, Төв аймгийн Аргалант, Батсүмбэр, Баянхангай, Баянцогт, Жаргалант, Сүмбэр, Угтаалцайдам сум, Дархан-Уул аймгийн Хонгор, Дорнод аймгийн Халхгол, Чойбалсан, Чулуунхороот сумдаар 30 хэмээс дээш, хөрсөн дээрээ 50 хэмээс дээш халж, олон хоног үргэлжилсэн, хур тунадас багатай, хөрсний нөөц чийгийн хангамж муутай байгаагаас таримлын соёололт харилцан адилгүй байгаа аж. Хаврын тариалалтын бэлтгэл ажлын хүрээнд Засгийн газраас тариалангийн үйлдвэрлэлд дэвшилтэт ухаалаг технологи нэвтрүүлэх, хөрсний үржил шимийг хамгаалж, сайжруулах зорилт тавьж \"Атар-4 тариалангийн тогтвортой хөгжлийн аян\"-ны хүрээнд тариалан эрхлэгчдийн хуралдаанууд, нэгдсэн зөвлөгөөнийг зохион байгуулж, салбарынхаа тулгамдсан асуудал, цаашид авах арга хэмжээ, зорилт, чиглэлийг тодорхойлсон байна. Атрын дөрөвдүгээр аяны хүрээнд хүнс, хөдөө аж ахуйн үйлдвэрлэл эрхлэгчдийг эргэлтийн болон хөрөнгө оруулалтын хөнгөлөлттэй зээлд хамруулахаар арилжааны 10 банктай хамтран ажиллах гэрээг байгуулж, 7-8 хувийн хүүтэй, 2-4 жилийн хугацаатай, нийт 800.0 тэрбум төгрөгийн зээлийг олгохоор төлөвлөснөөс газар тариалангийн үйлдвэрлэлд 345.0 тэрбум төгрөгийн хөнгөлөлттэй зээлийг олгохоор шийдвэрлэжээ. Өнөөдрийн байдлаар 128.3 тэрбум төгрөгийн эргэлтийн хөрөнгийн зээл, 50.2 тэрбум төгрөгийн хөрөнгө оруулалтын зээлийг нийт 599 иргэн, аж ахуйн нэгжид олгоод байна. Атар газрыг тариалангийн газарт шилжүүлэх шийдвэрийг Засгийн газраас гаргаж, Дархан-Уул, Дундговь, Дорнод, Төв, Хэнтий, Говьсүмбэр аймагт нийт тариалангийн эргэлтийн талбайг 71.2 мянган га-аар нэмэгдүүлжээ. Цаашид хөрс хамгааллын аргаар тариалангийн талбайн ашиглалтыг сайжруулж, талбайн хэмжээг 200 мянган га-аар нэмэгдүүлэхээр ажиллаж байна. Тариалангийн бүс нутгийн хөрс, цаг уурын онцлогт тохирсон ургах чадвар өндөр, ногоон масс ихтэй вандуй, эрдэнэшиш, наранцэцэг, тосны ургамал, бусад ашигтай тэжээлийн таримлыг нутагшуулж, таримлын сэлгээнд оруулах, цулгуй уриншийг багасгах, ногоон бордуурт уриншийн хэмжээг нэмэгдүүлэх, тэжээлийн таримлын дотоодын борлуулалтыг дэмжих замаар газар тариалан, мал аж ахуйг хослуулан хөгжүүлэх шат дараатай арга хэмжээг авахаар төлөвлөсан байна. Мөн таримал ургамлын шинэ сорт гаргаж авахыг дэмжих, нутагшсан болон ирээдүйтэй сортын үр үйлдвэрлэх, сорт сорих тогтолцоог сайжруулах, тариалангийн бүс нутгийн хөрс, цаг уурын онцлогт тохирсон, нутагшсан сортын торгон болон баталгаажсан үрээр дотоодын хэрэгцээг бүрэн хангах бодлого баримталж байгаа ажээ. Хөдөө аж ахуйн салбарт ажиллах хүчний хомсдол гүнзгий нүүрлээд байгааг сайд мэдээлэлдээ дурдаад, газар тариалангийн механикжуулалтыг нэмэгдүүлэх замаар энэ хомстолыг нөхөж, үйлдвэрлэлийн бүтээмжийг өсгөх гарц байгааг тэмдэглэсэн юм. Иймд хөдөө аж ахуйн багаж, техник тоног төхөөрөмж, хүлэмж, усалгааны систем, бордоо, ургамал хамгааллын бодисыг гааль, НӨАТ-аас чөлөөлж, санхүүгийн дарамтыг бууруулах нь зүйтэй гэлээ. Үүссэн нөхцөл байдалтай холбогдуулан импортоор оруулж ирэх мал, амьтны тэжээл, тэжээлийн нэмэлт болон улаанбуудайн гурилыг гаалийн албан татвараас чөлөөлөх тухай хуулийг хүчингүй болгох асуудлыг шуурхай горимоор шийдвэрлүүлэх, мөн импортоор оруулж байгаа болон дотоодод борлуулсан хөдөө аж ахуйн зориулалттай шинэ трактор, комбайн, машин механизм, усалгаа, агуулах, хүлэмжийн тоног төхөөрөмж, ойн аж ахуй, шувууны аж ахуйн техник, тоног төхөөрөмж, бордоо, ургамал хамгааллын бодисыг нэмэгдсэн өртгийн албан татвараас чөлөөлөх хуулийн хэрэгжих хугацааг сунгах, хөдөө аж ахуйн үйлдвэрлэлийн тогтвортой хөгжлийг хангах, эрсдэлээс хамгаалах үүднээс Хөдөө аж ахуйн даатгалын тухай хуулийн төслийг боловсруулан батлуулах зэрэг асуудлыг шийдвэрлэх шаардлага байгааг танилцууллаа. Сайдын мэдээлэлтэй холбогдуулан Улсын Их Хурлын гишүүн Б. Найдалаа, Ц. Идэрбат, Б. Бат-Эрдэнэ, Байнгын хорооны дарга Б. Бейсен нар асуулт асууж, газар тариалангийн салбарын тогтвортой өсөлтийг хангах, цаг уур, байгаль орчны хамаарлыг бууруулах бодлого боловсруулж хэрэгжүүлэх болон импортын гаалын татварыг бүс нутгийн онцлогт тохируулан ялгаатай зохицуулах, түүнчлэн махны экспорт, бэлтгэн нийлүүлэлтийн сүлжээнд бий болсон тээг саадыг арилгаж, бизнесийн орчныг эрүүлжүүлэх, төсвийн тодотголоос шалтгаалан салбарын хөрөнгө оруулалт танагдахаас сэрэмжилж ажиллах, отрын бүс нутагт зохистой менежмент хэрэгжүүлэх, хүнсний эрүүл ахуй, аюулгүй байдлын стандарт, шаардлагыг хэрэгжүүлэх, гадаад хамтын ажиллагааг идэвхжүүлж, өргөжүүлэх, “Цагаан алт”, “Хүнсний хувьсгал” болон тус салбарт хэрэгжүүлж байгаа бусад хөтөлбөрийн үр дүнг сайжруулах зэрэг өргөн хүрээтэй асуудлаар санал илэрхийлсэн юм. Мөн Улсын Их Хурлын гишүүн М. Бадамсүрэн хөдөө аж ахуйн салбарын байгаль, цаг уураас хамааралтай эрсдэл, эмзэг байдлыг бууруулахын тулд төрийн зохицуулалтыг оновчтой, зөв хийх шаардлагатай гэдгийг онцолсон бол Улсын Их Хурлын гишүүн Ж. Батжаргал тогтвортой бодлого явуулж үр дүн гаргаж ажиллах явдал чухал гэдгийг тэмдэглэн, ахиу бүтээгдэхүүн өгдөг сорт, таримлуудыг нутагшуулахын тулд Ургамал, газар тариалангийн хүрээлэнг дэмжих, хөрөнгө зардлыг нэмэгдүүлэх, үнэ, тээвэр логистик, түгээлтийг оновчтой төлөвлөж, тооцоо судалгаатай ажиллах нь зүйтэй гээд хүнс, хөдөө аж ахуйн салбарын агшилт зөвхөн улаан буудайн гаалийн татвараас шалтгаалсан зүйл биш гэдгийг дурдсан юм."
  },
  {
    "id": "75158-2",
    "url": "https://www.parliament.mn/nn/75158/",
    "title": "БОХХААБХ: Хаврын тариалалтын урьдчилсан мэдээллийг сонсож, ажлын хэсгүүдийн санал, дүгнэлтийг хэлэлцлээ",
    "date": "2025-06-24",
    "category": "Байнгын хороо",
    "part": 2,
    "totalParts": 3,
    "content": "Үүний дараа Байнгын хорооны хуралдаанаар Малын генетик нөөцийн тухай хуулийн биелэлтэд хяналт шалгалт хийх, Монгол үүлдэр, омгийн адууны удмын санг хамгаалах асуудлыг судалж, санал, дүгнэлт гаргах, шаардлагатай бол шийдвэрийн төсөл боловсруулах ажлын хэсгийн санал, дүгнэлтийг хэлэлцсэн юм. Байнгын хорооны ажлын хэсгийг Улсын Их Хурлын гишүүн М. Ганхүлэг ахалж, бүрэлдэхүүнд Улсын Их Хурлын гишүүн М. Бадамсүрэн, С. Ганбаатар, С. Замира, У. Отгонбаяр нар ажилласан юм. Ажлын хэсэг дөрвөн удаагийн хуралдаан зохион байгуулж, Хүнс, хөдөө аж ах ахуй, хөнгөн үйлдвэрийн яам, Татварын ерөнхий газар, Гаалийн ерөнхий газрын мэдээллийг сонсож, холбогдох төрийн болон төрийн бус байгууллага, эрдэм шинжилгээний хүрээлэн, иргэд, мэргэжилтнүүдийн саналыг авч нэгтгэжээ. Малын генетик нөөцийн тухай хуулийн хүрээнд малын генетик нөөцийг бүртгэх, төлөв байдлыг тодорхойлох, судлан хөгжүүлэх, хадгалах, хамгаалах, ашиглахтай холбогдсон үйл ажиллагаа зохион байгуулж буйн дотор 2019 онд малын генетик нөөцийн төлөв байдлыг үндэсний хэмжээнд тодорхойлох, тайлагнах ажлыг зохион байгуулсан байна. Тус тайланг Нэгдсэн Үндэстний байгууллага /НҮБ/-ын Хүнс, хөдөө аж ахуйн байгууллагад хүргүүлсэн бөгөөд үр дүнд Монгол Улс нь малын генетик нөөцөд суурилан үндэсний хэрэгцээг хангах, илүү нөөцийг бүс нутгийн болон дэлхийн хүн амын хүнсний хэрэгцээнд нийлүүлэх боломжтойг батлан харуулахын зэрэгцээ хөдөө аж ахуйн тогтвортой үйлдвэрлэлийг хөгжүүлэх өргөн боломжтойг бататгажээ. Хуулийн хэрэгжилтийн үр дагаварт 2024 онд үнэлгээ хийсэн бөгөөд хангалтгүй гэсэн дүн гарчээ. Малын генетик нөөцийн төлөв байдлын үнэлгээг олон улсын аргачлалаар 2002 онд анх хийж, 2019 онд үндэсний хэмжээнд баталгаажуулан, 2020 онд НҮБ-ын Тэжээвэр мал, амьтны төрөл зүйлийн олон улсын мэдээллийн санд Монгол Улсад үржүүлж байгаа 52 үүлдэр омгийн малын төрөл, зүйлийг бүртгүүлсэн байна. Уг бүртгэлийг 2024 онд баяжуулж, шинээр үндэсний долоон үүлдэр, омог, нутагшуулж буй үүлдрийн малын талаарх мэдээллийг тайлагнан, бүртгүүлжээ. Манай улс хонины 27, ямааны 15, үхрийн зургаа, тэмээний тав, адууны зургаа, нийт 59 үүлдэр, омгийг үндэсний уугуул үүлдрээр албан ёсоор баталж, өсгөн үржүүлж буй бөгөөд монгол үүлдэр, омгийн адуу 2024 оны байдлаар 4.7 сая тоо толгой байгаа бөгөөд нийт адууны 52.2 хувийг “уналга, махны”, 10.5 хувийг “уналга, сүүний”, 6.5 хувийг “хурдны болон спортын” чиглэлээр өсгөн үржүүлж байна. Харин нийт адуун сүргийн 30.8 хувьд ашиг шимийн чиглэлийг нарийвчлан тогтоох шаардлагатай байгаа гэж “Монгол Улсын малын генетик нөөцийн 2019 оны үндэсний тайлан”-д дүгнэсэн нь адуун сүргийн популяцийн бүтцэд “эрсдэл” үүссэнийг илтгэж байна гэж шинжээчид үзэж байна. Сүүлийн 10 жилийн хугацаанд 23 улсаас Англи, Араб, Ахалтехин, Будённый, Дон, Орлов, Кабирдин, Оросын хатирч, Владимирский зэрэг 10 гаруй үүлдрийн 5209 толгой адууг импортоор авсан бөгөөд гадаад улсаас сайжруулагчаар оруулж ирсэн цэвэр үүлдрийн адууг тухайлсан бүс нутагт “Таван төрлийн малын үржлийн ажлын стратеги төлөвлөгөө”-ний дагуу үржүүлэхээр хуульчилсан боловч амьдрал дээр хэрэгжихгүй байгааг ажлын хэсгийн ахлагч, Улсын Их Хурлын гишүүн М. Ганхүлэг танилцуулгадаа дурдав. Иймд ажлын хэсэг Малын генетик нөөцийн тухай хуулийн хэрэгжилт хангалтгүй байгаа нь санхүүжилтийн эх үүсвэр дутагдалтай, төсөв бүрдээгүй, хуулийн хэрэгжилтэд хяналт тавих мэргэжлийн бүтэц зохион байгуулалт сул, хүний нөөц хангалтгүй, бүртгэл, мэдээллийн нэгдсэн сан бүрдүүлээгүй, хуулиар заасан зарим чиг үүргийг огт хэрэгжүүлэхгүй байгаа зэргээс шалтгаалж буйг дүгнэсэн байна. Улс орон бүр өөрийн байгаль экологийн онцлог, технологийн горимд дасан зохицсон, үндэсний уугуул генохэвшлийн малыг өсгөн үржүүлэх бодлогыг баримталдаг боловч манай улсад байгаль экологи, технологийн өөр өөр нөхцөл бүхий улс орнуудаас удамшлын шинж тэмдэг, ашиг шимийн чиглэлийн хувьд ялгаатай адууг импортлон үржилд ашиглах болсон нь монгол адууны популяцийн генетикийн тэнцвэрт байдалд өөрчлөлт оруулахуйц геноцит эрсдэлийг дагуулж байгааг санал дүгнэлтэд дурдсан байна. Иймд салбарын яам, холбогдох шинжлэх ухааны байгууллагын судалгаа, тайлан, салбарын судлаачид, мэргэжлийн холбоодын төлөөлөл, малчид, орон нутгийн уяачдын санал, дүн шинжилгээнд үндэслэн Монгол Улсын хилээр гадаад улсаас оруулах үржлийн адуу түүний үр, хөврөлийн тоо хэмжээг 2026 оноос эхлэн тодорхой хугацаанд хязгаарлах нь зүйтэй гэж үзжээ. Цаашид малын генетик нөөцийн төлөв байдлыг үндэсний хэмжээнд шинэчлэн тогтоох, улсын хилээр нэвтрүүлэх үржлийн мал, үржүүлгийн бүтээгдэхүүнийг бүртгэх, хяналтын нэгдсэн тогтолцоог бүрдүүлэх, адуун сүргийн тархац, үүлдэрлэг байдлыг бүс нутгаар гаргаж, үржлийн адуунд удам зүйн үнэлгээ хийх, бүртгэлжүүлэх, үндэсний хэмжээний мэдээллийн нэгдсэн санг бүрдүүлэх, адуу судлал, төрөлжилт, ашиглалтыг нэгдсэн бодлогоор хөгжүүлэхэд төр, шинжлэх ухааны байгууллага, хувийн хэвшил хамтран ажиллах, бүс нутгийн онцлогт тохирсон цөм сүргийг үржүүлэх зэрэг бодлогын арга хэмжээ авч хэрэгжүүлэх шаардлагатай гэжээ. Ажлын хэсгийн санал дүгнэлттэй холбогдуулан Улсын Их Хурлын гишүүн Б. Бат-Эрдэнэ, У. Отгонбаяр, Ж. Батжаргал, М. Мандхай, З. Мэндсайхан, мөн Байнгын хорооны дарга Б. Бейсен нар монгол адууны үүлдэр, угсаа, түүнд орж буй өөрчлөлт, эрсдэл, стандартчилах болон хэмжих асуудал, хурдны удам болон таваарлаг байдлыг хөгжүүлэх зэрэг асуудлаар асуулт асууж, үг хэллээ. Санал дүгнэлттэй холбогдуулан боловсруулсан “Малын генетик нөөцийг хамгаалах талаар авах зарим арга хэмжээний тухай” Улсын Их Хурлын тогтоолын төслийг Байнгын хорооны хуралдаанд оролцсон гишүүдийн олонх дэмжиж, Улсын Их Хурлын чуулганы нэгдсэн хуралдаанд танилцуулж, хэлэлцүүлэхээр тогтлоо. Улсын Их Хурлын даргын 2024 оны 79 дүгээр тогтоолоор байгуулагдсан Ундны ус, ариун цэврийн байгууламжаар хангагдах эрхийн хэрэгжилттэй танилцаж, санал, дүгнэлт гаргах, эрх зүйн орчныг боловсронгуй болгох санал боловсруулах ажлын хэсгийн санал дүгнэлтийг Байнгын хорооны хуралдаанаар сонслоо. Улсын Их Хурлын гишүүн Б. Уянга ахалж, Улсын Их Хурлын гишүүн Ж. Золжаргал, Э. Болормаа, М. Ганхүлэг, Л. Мөнхбаясгалан, П. Мөнхтулга, Д. Рэгдэл нарын бүрэлдэхүүнтэй ажилласан тус ажлын хэсэг усны салбарын нээлттэй хэлэлцүүлгийг хоёр удаа зохион байгуулж, “Ус хангамжийн баруун эх үүсвэрийг шинээр байгуулах”, “Хаягдал ус дахин боловсруулах” төслүүд, Улаанбаатар хотын Төв цэвэрлэх байгууламж болон ундны усны хангамжийн нөхцөл байдал болон Дундговь аймгийн Сайнцагаан, Говь-Угтаал, Гурвансайхан сумдын ундны ус, ариун цэврийн байгууламжийн нөхцөл байдалтай газар дээр нь танилцаж, улсын хэмжээнд нийт сумдын ундны ус, ариун цэврийн байгууламжийн судалгааг гаргасан байна. Мөн усны салбарын эрх зүйн орчныг боловсронгуй болгох зорилгын хүрээнд Усны тухай хууль, Хот, суурины ус хангамж, ариутгах татуургын ашиглалтын тухай хууль, Ус бохирдуулсны төлбөрийн тухай хууль, Ус цаг уур, орчны хяналт шинжилгээний тухай хуулиудын давхардал, зөрчил, хийдлийн судалгааг гүйцэтгэжээ. Ажлын хэсгээс ундны ус, ариун цэврийн байгууламжаар хангагдах эрхийн хэрэгжилт, эрх зүйн орчны талаар хэд хэдэн дүгнэлт хийсэн байна."
  },
  {
    "id": "75158-3",
    "url": "https://www.parliament.mn/nn/75158/",
    "title": "БОХХААБХ: Хаврын тариалалтын урьдчилсан мэдээллийг сонсож, ажлын хэсгүүдийн санал, дүгнэлтийг хэлэлцлээ",
    "date": "2025-06-24",
    "category": "Байнгын хороо",
    "part": 3,
    "totalParts": 3,
    "content": "Тухайлбал, ундны усны аюулгүй байдал, ариун цэврийн байгууламжаар хангагдах эрх болон холбогдох ойлголтыг тусгайлан буюу бүрэн хуульчлаагүйгээс энэ талаарх бусад хууль, тогтоомжийг хэрэгжүүлэхэд ойлгомжгүй, хүндрэлтэй, өөрөөр хэлбэл, хууль, эрх зүйн орчин хангалттай бүрдээгүй, чиг үүрэг бүхий байгууллагуудын эрхлэх асуудал, үүрэг хариуцлагыг тодорхой болгож, давхардал, зөрчил, хийдлийг арилгах шаардлагатай, ус бохирдуулагч аж ахуйн нэгжүүдийн тус тусын цэвэрлэх байгууламжийг сайжруулах, сумдын ундны усны хангамжийг нэмэгдүүлэх, сум, суурин газрууд, хотын хөрсний болон цэвэр усны шугам сүлжээний бохирдлыг арилгах шаардлагатайг дурдаж, холбогдох яамд, салбар хоорондын хамтын ажиллагааг нягтруулж, үүсээд буй хүндрэлтэй нөхцөл байдал, тулгамдсан асуудлыг шийдвэрлэх нь зүйтэй гэж үзсэн байна. Мөн институцийн зохион байгуулалтыг сайжруулах, төсөл, хөтөлбөрүүдийн үр дүнг сайжруулах, усны эрүүл ахуй, судалгаа шинжилгээний ажилд анхаарах, хуулийн давхардал, зөрчил, хийдлийг арилгах, хууль тогтоомжийг боловсронгуй болгох гэсэн дөрвөн үндсэн чиглэлээр санал зөвлөмж гаргажээ. Тус ажлын хэсэг Улсын Их Хурлын даргын захирамжаар байгуулагдсан тул санал, дүгнэлтээ Улсын Их Хурлын чуулганы нэгдсэн хуралдаанд танилцуулах юм. Ингэхийн өмнө холбогдох Байнгын хороонд танилцуулах нь зүйтэй гэж үзсэнээ ажлын хэсгийн ахлагч Б. Уянга тайлбарласан. Санал, дүгнэлттэй холбогдуулан Улсын Их Хурлын гишүүн Б. Бат-Эрдэнэ, Ж. Батжаргал, У. Отгонбаяр нар үг хэлж, ундны усны стандарт хангах нөөцийг хайж илрүүлэх, хамгаалалтын бүсүүдийг бататгах, хөрсний цэвдгийг хамгаалах, усны асуудал эрхэлсэн төрийн байгууллагын эрх хэмжээг дээшлүүлэх, хууль тогтоомжийг мөрдүүлэх, холбоо харилцаатай асуудлуудыг цогцоор шийдвэрлэдэг байх, байгаль орчны салбарт хүрэлцээтэй төсөв, санхүүжилт хуваарилах зэрэг асуудлаар байр сууриа илэрхийллээ гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": "75155-1",
    "url": "https://www.parliament.mn/nn/75155/",
    "title": "ТББХ: Монгол Улсын Их Хурлын тухай хуульд нэмэлт, өөрчлөлт оруулах тухай гурван хуулийн төслийг хэлэлцэхийг дэмжлээ",
    "date": "2025-06-24",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төрийн байгуулалтын байнгын хорооны өнөөдрийн /2025.06.24/ хуралдаанаар Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэх асуудлыг хэлэлцэв. Хуулийн төслийг Х. Тэмүүжин нарын УИХ-ын 11 гишүүн өргөн мэдүүлсэн юм. Монгол Улсын Үндсэн хуулийн 41 дүгээр зүйлд зааснаар Ерөнхий сайд Засгийн газрыг удирдаж, төрийн хууль биелүүлэх ажлыг Улсын Их Хурлын өмнө хариуцаж, Засгийн газар үйл ажиллагаагаа Улсын Их Хуралд тайлагнах харилцааг хуулиар нарийвчлан зохицуулж, хууль тогтоох дээд байгууллага нь Засгийн газрын үйл ажиллагааны хөтөлбөр, төсөв, түүний гүйцэтгэл болон хуулийн биелэлтэд хяналт тавих эрхээ хэрэгжүүлэх зорилгоор Улсын Их Хурал Ерөнхий сайдад асуулга тавих, гишүүд асуулт асууж, хариулт авах асуудлыг энэхүү хуулийн нэмэлт, өөрчлөлтөөр оруулахаар тусгасан хэмээн хуулийн төсөл санаачлагч УИХ-ын гишүүн Х. Тэмүүжин танилцуулсан. Тодорхой хэлбэл төрийн эрх барих дээд байгууллагын үйл ажиллагаанд алдаа мадаг гаргахгүйн үүднээс парламентад худал мэдээлэл өгөхгүй байх, худал мэдээлэл өгөхөөс урьдчилан сэргийлэх, зөрчсөн тохиолдолд хуульд заасан хариуцлага хүлээдэг байх, олонхын бүлэг буюу түүнээс сонгогдсон Ерөнхий сайдаас асуудаг асуулгын цагийг Улсын Их Хуралд бий болгох, уг асуулга нь нээлттэй, тэгш мэтгэлцээний үндсэн дээр өрнөдөг байх зэрэг зарчмын өөрчлөлтийг Улсын Их Хурлын тухай хууль болон, Улсын Их Хурлын дэгийн тухай хууль, Төрийн албаны тухай хуульд оруулах шаардлагатай гэж үзжээ. Тэрбээр Улсын Их Хурлын тухай хуульд холбогдох нэмэлт, өөрчлөлт оруулж, улмаар Улсын Их Хурлын чуулганы хуралдааны дэгийн тухай хуулийн 112 дугаар зүйлийг Улсын Их Хурлын асуулгын цаг болгон өөрчлөхөөр тусгажээ. Түүнчлэн Улсын Их Хурлын чуулганы нэгдсэн хуралдаанд үг хэлж, мэдээлэл хийж буй Ерөнхий сайд, Засгийн газрын гишүүд болон ажлын хэсгийн бүрэлдэхүүнд багтсан нийтийн албан тушаалтан, бусад этгээд үнэн бодит мэдээлэл өгөх асуудлыг үүрэгжүүлэх, хариуцлага хүлээлгэх харилцааг тусгасан байна. Хуулийн төсөлтэй холбогдуулан асуулт асууж, үг хэлэх гишүүн гараагүй бөгөөд хуралдаанд оролцсон гишүүдийн олонх хуулийн төслийг хэлэлцэхийг дэмжин, Байнгын хорооны санал, дүгнэлтийг чуулганы нэгдсэн хуралдаанд танилцуулахаар тогтов. Дараа нь Х. Тэмүүжин нарын УИХ-ын 40 гишүүний өргөн мэдүүлсэн Монгол Улсын Их Хурлын тухай хуульд нэмэлт оруулах тухай хуулийн төслийн хэлэлцэх эсэх асуудлыг шийдвэрлэв. Хуулийн төслийн талаар УИХ-ын гишүүн Х. Тэмүүжин танилцуулав. Тэрбээр, Монгол Улсын Ерөнхий сайд нь Засгийн газрыг удирдаж, төрийн хууль биелүүлэх ажлыг Улсын Их Хурлын өмнө хариуцах бөгөөд Үндсэн хуулийн Гучин наймдугаар зүйлийн 1-д заасанчлан Засгийн газар нь төрийн гүйцэтгэх дээд байгууллага байна. Ерөнхий сайд нь Улсын Их Хурлаас томилогдож, түүний шууд хяналтад үйл ажиллагаагаа явуулах нь парламентат ёсны гол илэрхийлэл болно. Парламентын ардчилал нь нээлттэй, тэгш, чөлөөт мэтгэлцээн, үзэл бодлын өрсөлдөөнөөр тодорхойлогдох бол парламентат ёс нь Парламентаас Ерөнхий сайдыг томилж, хянаж, хариуцлага тооцоход чиглэдэг билээ. Монгол Улсын Их Хурал нь 126 гишүүнтэй, төрийн эрх барих дээд байгууллага боловч Улсын Их Хурлын чуулганы хуралдааны танхимд Улсын Их Хурлын бүрэлдэхүүнээс гадна Ерөнхий сайд тусгайлсан суудал засуулж, хуралдаан даргалагчийн түвшинд танхимын хойморт байрлаж буй нь Үндсэн хуулийн суурь үзэл баримтлал, Улсын Их Хурлын үйл ажиллагааны үндсэн зарчимд үл нийцэж байна гэлээ. Тиймээс парламентын ардчиллыг баталгаажуулахын тулд Монгол Улсын Их Хурлын чуулганы хуралдаан Улсын Их Хурал дахь олонх ба цөөнхийн тэгш мэтгэлцээнээр явагддаг, чуулганд гишүүд сонгогч иргэдээ төлөөлөн, байр сууриа нээлттэй илэрхийлж, чөлөөтэй ижил түвшинд мэтгэлцэхийн сацуу, хууль тогтоох, хуулийн биелэлтэд хяналт тавих Улсын Их Хурлын бүрэн эрх халдашгүй хэрэгжих парламентат ёсны үндсэн зарчмыг хамгаалахын тулд Монгол Улсын Их Хурлын тухай хуульд нэмэлт, өөрчлөлт оруулах шаардлага үүсэж байна хэмээн тайлбарласан. Хуулийн төслөөр Улсын Их Хурлын чуулганы хуралдаан, хуралдааны танхимын зохион байгуулалтын үндсэн зарчим, суудлын хуваарийн ерөнхий төлөвлөлтийг зохицуулахаар тусгажээ. Хуулийн төсөлтэй холбогдуулан УИХ-ын гишүүдээс асуулт, санал гараагүй ч дээрх асуудлыг УИХ дахь МАН-ын бүлгийн хуралдаанаар хэлэлцэх нь зүйтэй гэж үзсэн учир завсарлага авч байгааг тус бүлгийн дэд дарга А. Ариунзаяа танилцуулснаар хэлэлцүүлгийг хойшлууллаа. Мөн хуралдаанаар Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төслийг хэлэлцэх эсэх асуудлыг хэлэлцлээ. Хуулийн төслийн талаар УИХ-ын гишүүн Б. Бат-Эрдэнэ танилцуулав. Тэрбээр, Монгол Улсын Их Хурлын тухай хуулийн 39 дүгээр зүйлийн 39.4.2-т заасны дагуу 70,000 ба түүнээс дээш тооны иргэн Байнгын хорооны эрхлэх асуудлын хүрээнд хяналт шалгалт явуулах санал гаргаж, хуульд заасан журмын дагуу шаардлага, нөхцөл хангагдсан тул Монгол Улсын Их Хурлын Байгаль орчин, хүнс, хөдөө аж ахуйн байнгын хорооны 2024 оны 12 дугаар сарын 19-ний өдрийн 7 дугаар тогтоолоор агаарын бохирдол, утааны асуудлаар ерөнхий хяналтын сонсголын бэлтгэлийг хангах, зохион байгуулах үүрэг бүхий ажлын хэсгийг байгуулж, ажлын хэсэг ерөнхий хяналтын сонсголыг 2025 оны 02 дугаар сарын 03, 04-ний өдөр зохион байгуулж, санал, дүгнэлтээ 2025 оны 04 дүгээр сарын 15-ны өдрийн Байгаль орчин, хүнс, хөдөө аж ахуйн байнгын хороонд, 2025 оны 05 дугаар сарын 30-ны өдрийн чуулганы нэгдсэн хуралдаанд танилцуулсан. Ерөнхий хяналтын сонсголын нэгдсэн санал, дүнэлтэд “Байгаль орчин, хүнс, хөдөө аж ахуйн байнгын хороо цаашид утаа, агаарын бохирдлыг бууруулах дэд хороог байгуулж, хариуцлага алдсан албан тушаалтнуудад хариуцлага тооцох талаар зохион байгуулалтын арга хэмжээ авах, хянан шалгах эрх бүхий байгууллагын мэдээллийг тогтмол сонсох, холбогдох хууль тогтоомжид нэмэлт, өөрчлөлт оруулах асуудлыг шийдвэрлэх” гэж тусгасныг үндэслэн Монгол Улсын Их Хурлын тухай хуулийн төслийн үзэл баримтлалыг тодорхойлж, түүнд нийцүүлж хуулийн төслийг боловсруулсан хэмээлээ. Иймд Монгол Улсын Үндсэн хуулийн Арван зургадугаар зүйлийн 2-т “Монгол Улсын иргэн эрүүл, аюлугүй орчинд амьдрах, орчны бохирдол, байгалийн тэнцэл алдагдахаас хамгаалуулах эрхтэй” гэж заасныг ханган, баталгаажуулах зорилгоор Монгол Улсад агаар орчны бохирдлыг бууруулахад чиглэсэн хууль эрх зүйн орчныг сайжруулж, бодит үр дүнд хүрэх стратегийг хэрэгжүүлэх, бодлогын хэрэгжилтийг дэмжих орчныг бүрдүүлэхийн тулд Улсын Их Хурлын Байгаль орчин, хүнс, хөдөө аж ахуйн Байнгын хорооны харьяанд “агаарын бохирдол, хорт бодис, байгаль орчны асуудал, байгаль орчныг хамгаалах, байгалийн тэнцлийг хангах асуудал, цаг уур, орчны хяналтын асуудал, усны бодлого, нөөц, усны бохирдол, хог хаягдал, дахин боловсруулалт” зэрэг асуудлыг дагнан хариуцах үүрэг бүхий “Агаар орчны бохирдлыг бууруулах дэд хороог байгуулан ажиллах шаардлагатай гэж үзлээ хэмээн танилцуулав. Хуулийн төсөлтэй холбогдуулан асууж, үг хэлэх гишүүн гараагүй бөгөөд хуралдаанд оролцсон гишүүдийн олонх хэлэлцэхийг дэмжлээ. Байнгын хорооны хуралдаанаар хэлэлцсэн сүүлийн асуудал нь А."
  },
  {
    "id": "75155-2",
    "url": "https://www.parliament.mn/nn/75155/",
    "title": "ТББХ: Монгол Улсын Их Хурлын тухай хуульд нэмэлт, өөрчлөлт оруулах тухай гурван хуулийн төслийг хэлэлцэхийг дэмжлээ",
    "date": "2025-06-24",
    "category": "Байнгын хороо",
    "part": 2,
    "totalParts": 2,
    "content": "Ариунзаяа нарын УИХ-ын 9 гишүүний өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслийг хэлэлцэх эсэх тухай байв. УИХ-ын үйл ажиллагааг илүү оновчтой, цомхон болгох, УИХ өөрчлөлтийг өөрөөсөө хийх нь зүйтэй гэсэн санаачилга гарган УИХ-ын гишүүн Ж. Алдаржавхлан, Р. Батболд, Б. Жаргалан, Ч. Лодойсамбуу, Б. Найдалаа, Н. Номтойбаяр, У. Отгонбаяр, Х. Тэмүүжин нарын хамтаар хуулийн төслийг боловсруулан өргөн барьсан хэмээн УИХ-ын гишүүн А. Ариунзаяа танилцуулгадаа онцлов. Иргэд, байгууллагаас Улсын Их Хуралд ирүүлсэн өргөдлийг судлах, шинжилгээ хийх, холбогдох санал бэлтгэх болон нийтийн ашиг сонирхлыг хөндсөн асуудлаар гаргасан иргэдийн өргөдлийн асуудлыг эрхлэх Өргөдлийн байнгын хороог байгуулах, Аж үйлдвэржилтийн бодлогын байнгын хороо, Инновац, цахим бодлогын байнгын хороог Эдийн засгийн байнгын хороонд, Боловсрол, соёл, шинжлэх ухаан, спортын байнгын хороог Нийгмийн бодлогын байнгын хороонд, Ёс зүй, дэгийн байнгын хороог Төрийн байгуулалтын байнгын хороонд тус тус нэгтгэхээр хуулийн төсөлд тусгажээ. Мөн Байнгын хороодын эрхлэх асуудлын тодорхой хэсгийг дагнан хариуцуулахаар Төрийн байгуулалтын байнгын хороонд Ёс зүйн, Бүсчилсэн хөгжлийн, Эдийн засгийн байнгын хороонд Жижиг, дунд үйлдвэрлэлийн хөгжлийн, Инновац цахим бодлогын хөгжлийн, Байгаль орчин, хүнс, хөдөө аж ахуйн байнгын хороонд Агаар, орчны бохирдлын, Хүнс хөдөө аж ахуйн, Нийгмийн бодлого, боловсрол, соёл, шинжлэх ухааны байнгын хороонд Шинжлэх ухааны, Соёл, спорт, залуучуудын дэд хороог тус тус байгуулах зохицуулалтыг оруулжээ. УИХ-ын даргын дэргэдэх зөвлөлийн хуралд зөвлөлийн одоогийн байгаа бүрэлдэхүүнээс гадна УИХ-д суудалтай бүлэг байгуулаагүй нам эвслийн төлөөлөл болох УИХ-ын гишүүн санал өгөх эрхтэйгээр оролцох, нам эвслийн бүлгийн дэд дарга нар санал өгөх эрхгүйгээр оролцох асуудлыг хуульчлах нь зүйтэй гэж үзжээ. Хуулийн төсөлтэй холбогдуулан УИХ-ын гишүүд асуулт асууж, байр сууриа илэрхийлсэн бөгөөд хуралдаанд оролцсон гишүүдийн олонх хуулийн төслийг хэлэлцэхийг дэмжлээ хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75154,
    "url": "https://www.parliament.mn/nn/75154/",
    "title": "БОХХААБХ, АҮББХ: “Тавантолгой түлш” ХХК-ийн үйлдвэрлэл, технологийн үйл ажиллагааны талаарх ажлын хэсгийн санал, дүгнэлтийг сонсов",
    "date": "2025-06-24",
    "category": "Байнгын хороо",
    "content": "УИХ-ын Байгаль орчин, хүнс, хөдөө аж ахуйн болон Аж үйлдвэржилтийн бодлогын байнгын хорооны өнөөдрийн /2025.06.24/ хамтарсан хуралдаанаар нийслэлийн өвөлжилтийн бэлтгэлийг хангах хүрээнд хийгдэж байгаа ажлын талаарх Нийслэлийн Засаг дарга бөгөөд Улаанбаатар хотын захирагчийн мэдээллийг сонсох, “Тавантолгой түлш” ХХК-ийн үйлдвэрлэл, технологийн үйл ажиллагааны талаар шалган судлах, холбогдох санал, дүгнэлт гаргах, шийдвэрийн төсөл боловсруулах үүрэг бүхий хянан шалгах ажлын хэсгийн санал, дүгнэлтийн сонсохоор төлөвлөжээ. Байнгын хорооны хуралдаанд УИХ-ын гишүүн Ч. Лодойсамбуу эхний хэлэлцэх асуудлыг хойшлуулах горимын санал гаргасныг хуралдаанд оролцсон гишүүдийн олонх дэмжлээ. Ажлын хэсгийн санал, дүгнэлтийг УИХ-ын гишүүн Д. Энхтуяа танилцууллаа. Тэрбээр, ажлын хэсэг энэ хугацаанд 3 удаа хуралдаж, “Тавантолгой түлш” ХХК-аас ирүүлсэн үйлдвэрлэл, технологитой холбоотой 23 багц материал, 5 стандарт, 6 боть санхүүгийн мэдээлэл, дэмжих бүлгийн ажлын явцын тайлан мэдээллүүдтэй танилцаж ажилласан бөгөөд 2024 оны 12 дугаар сарын 18-ны өдөр “Тавантолгой түлш” ХХК-ийн Зүүн бүсийн үйлдвэрийн үйл ажиллагаатай газар дээр нь очиж танилцсан гээд ажлын хэсгээс гаргасан дүгнэлтийг онцоллоо. Тухайлбал, “Тавантолгой түлш” ХХК-ийн “Сайжруулсан шахмал түлш”-ний одоо мөрдөж байгаа MNS 5679:2022 стандарт нь ахуйн хэрэглээний шахмал түлшний олон улсын нийтлэг жишгийг хангахгүй байгаа тул “Ахуйн хэрэглээний шахмал түлш: Техникийн шаардлага” нэршлээр шинэ стандарт нэн даруй боловсруулж батлан, хэрэглээнд нэвтрүүлж, аж ахуйн нэгжүүд энэхүү стандартын дагуу зах зээлийн зарчмаар чөлөөтэй өрсөлдөх боломж бүрдүүлэхийг холбогдох байгууллагуудад үүрэг болгох, “Эрдэнэс Тавантолгой” ХК-аас эргэн төлөгдөх нөхцөлтэй, зээлээр санхүүжүүлсэн 1.5 их наяд төгрөгийг эргүүлэн төлж “Эрдэнэс Тавантолгой” ХК-ийн хувьцаа эзэмшигчдийн хохирол, алдагдлыг барагдуулах арга хэмжээ авахыг “Тавантолгой түлш” ХХК-д үүрэг болгох, Засгийн газрын шийдвэрээр тодорхойлогдсон зорилтот үр дүндээ хүрээгүй, цаашид хүрэх эсэх нь тодорхойгүй, 905.8 тэрбум төгрөгийн хуримтлагдсан алдагдалтай, санхүүгийн болон үйлдвэрлэл технологийн чадваргүй, энэ байдлаар үргэлжлүүлэн ажиллах боломжгүй “Тавантолгой түлш” ХХК-ийн өмчлөл, бүтэц, менежментийн оновчтой хувилбарыг судалж, олон нийтийн хяналттай, нээлттэй хувьцаат компани болгож өөрчлөн байгуулах, эсхүл татан буулгах хувилбаруудаас аль үр дүнтэйг сонгон шийдвэрлэхийг холбогдох байгууллагуудад үүрэг болгох, улс, орон нутгийн төсөв, төсөл хөтөлбөрүүдийн хүрээнд “Тавантолгой түлш” ХХК-ийн үйл ажиллагаатай холбоотой Нүүрс баяжуулах үйлдвэр, Хагас коксын үйлдвэр, Нунтаг кокс бэлтгэн нийлүүлэх төсөл гэх мэтээр санхүүжүүлсэн нийт хөрөнгийн зарцуулалтыг холбогдох хууль хяналтын байгууллагаар шалгуулж, улс, байгууллагад эд хөрөнгө, санхүүгийн аливаа хохирол, алдагдал, өр төлбөр учруулсан нь тогтоогдвол буруутай этгээдүүдээр нөхөн төлүүлэх арга хэмжээ авах зэрэг санал, дүгнэлт гаргасан байна. Мөн тэрбээр ажлын хэсгийн гишүүдийн гаргасан саналыг нэг бүрчлэн танилцуулсан юм. Ажлын хэсгийн санал, дүгнэлттэй холбогдуулан Байнгын хороодын гишүүд асуулт асууж, хариулт авлаа. УИХ-ын гишүүн Ц. Идэрбат, Б. Бат-Эрдэнэ нар ирэх өвөл нийслэлчүүд юу түлэх вэ, хөх нүүрсийг урд хөршөөс авах асуудал ямар шийдэлтэй байгаа талаар, УИХ-ын гишүүн Ж. Батжаргал, одоо мөрдөгдөж буй түлшний стандарт олон улсын шаардлагыг хангахгүй байгаа учир шалтгаан юу байна гэж асуугаад ямар түлш хэрэглэх талаарх нэгдсэн шийдэл, бодлогод яаралтай хүрэх хэрэгтэй байна гэсэн санал хэллээ. “Тавантолгой түлш” ХХК-ийн гүйцэтгэх захирал Ц. Эрдэнэбаяр, шахмал түлш руу шилжилт хийж, тодорхой үр дүнд хүрсэн. Тухайн үед түүхий нүүрсийг хот руу оруулахгүй байх төрийн хяналт маш сайн байсан. Харин сүүлийн хоёр жил түүхий нүүрсний хэрэглээ өсч, нийслэлийн утаа ихэссэн. Өнөөгийн нөхцөл байдалд нэг шат ахиж, түлшний чанарыг сайжруулахын тулд хагас коксжсон нүүрсэд шилжих эрдэмтэдийн дүгнэлт гарсан. Энэ нүүрсийг БНХАУ-аас импортлох судалгаа хийх талаар холбогдох байгууллагаас үүрэг өгсөн байгаа. Өнөөдрийн байдлаар урд хөршөөс хөх нүүрс буюу хагас коксжсон нүүрс авч, ирэх өвөл нийслэлчүүдийг түлшний хэрэгцээг хангана гэсэн шийдвэр гарсан. Үйлдвэрлэлийн технологи энгийн буюу үндсэн түүхий эд 95 хувь, 5 хувь нь барьцалдуулагч шаарддаг. Түүхий эд хангалтгүй учраас түлшинд үр дүн гарах боломжгүй байна. УИХ-ын гишүүн Д. Энхтуяа, технологийн алдаанаас болж 779 хүн нас барсан гэсэн дүгнэлт гарсан. Тиймээс энэ үйлдвэрийг цаашид ажиллуулах боломжгүй юм гээд “Таван толгой түлш” компанид 1,4 их наяд төгрөгийн хөрөнгө оруулалтыг эргэн төлөгдөх нөхцөлөөр хийсэн. Үүнийг хэрхэн төлж барагдуулах вэ, УИХ-ын гишүүн Б. Пунсалмаа, “Таван толгой түлш” компанид өнөөдөр хичнээн хүн ажиллаж байгаа талаар зөвхөн төрийн өмчит компаниар бус хувийн хэвшлийнхнээр түлш үйлдвэрлүүлэх боломж буй талаар асуулаа. Ажлын хэсгээс хариулахдаа, УИХ-ын тогтоолоор 2027 оны 1 дүгээр сарын 1-ний өдөр хүртэл өрийг барагдуулах үүрэг өгсөн. Хагас коксжсон нүүрс үйлдвэрлэх хүчин чадалтай “Ян сарьдаг” компани энэ жилдээ 10-20 тонн үйлдвэрлэх бол ирэх жилээс 100-150 тонн үйлдвэрлэх боломжтой. Бид үндэсний үйлдвэрлэлээ нэн тэргүүнд дэмжиж байгаа. “Таван толгой түлш” компанид 1000 орчим ажилтан ажиллаж байна. Өнөөдөр завсар үйлчилгээ хийгээд ажилтнуудаа амраасан гэх зэргээр хариулав. Байнгын хорооны гишүүд “Таван толгой түлш” компанийн байгуулсан дэд бүтцийг ашиглаж, дараагийн алхам руу шилжих нь зүйтэй, тус компанийн харьяаллыг тодорхой болгох талаар болон ирэх өвөл утаагүй өвөлжье гэвэл яаралтай технологийн шийдлээ гаргах хэрэгтэй гэх зэргээр санал хэллээ хэмээн УИХ-ын Хэвлэл мэдээллийн газраас мэдээллээ."
  },
  {
    "id": "75151-1",
    "url": "https://www.parliament.mn/nn/75151/",
    "title": "ТББХ: Засгийн газрын бүрэлдэхүүний тухай хуульд өөрчлөлт оруулах тухай хуулийн төслийн анхны хэлэлцүүлгийг хийв",
    "date": "2025-06-24",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төрийн байгуулалтын байнгын хорооны өнөөдрийн /2025.06.24/ хуралдаанаар Засгийн газрын бүрэлдэхүүний тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүдийн анхны хэлэлцүүлгийг явууллаа. Хэлэлцүүлгийн эхэнд дээрх хуулийн төслийн хамт өргөн мэдүүлсэн Төсвийн тухай хуульд нэмэлт, өөрчлөлт оруулах тухай, Төсвийн тогтвортой байдлын тухай хуульд нэмэлт оруулах тухай хуулийн төслийг хэлэлцсэн талаарх Төсвийн байнгын хорооны санал, дүгнэлтийг УИХ-ын гишүүн Мөнхсоёл уншиж танилцуулав. Төсвийн байнгын хорооны хуралдаанаар хуулийн төслүүдийг хэлэлцэх үед Улсын Их Хурлын гишүүн Ц. Даваасүрэн өмнөх сайд нарын эрхлэх асуудлын чиг үүргийг шинээр томилогдож байгаа Засгийн газрын гишүүдэд шилжүүлэх зохицуулалтын талаар, Улсын Их Хурлын гишүүн Х. Булгантуяа хуулийн төсөлд тусгасан боомтын сэргэлтийн асуудлыг Сангийн сайдын чиг үүрэгт хамааруулсан нь оновчтой эсэх, мөн төсвийн тодотголыг боловсруулахдаа Төсвийн тогтвортой байдлын тухай хуульд тусгагдсан төсвийн тусгай шаардлагад өөрчлөлт оруулахгүйгээр Төсвийн тухай хуульд тусгасан төсвийн тодотголыг боловсруулах нөхцөлүүдийг харгалзан үзэж болох эсэх талаар, Улсын Их Хурлын гишүүн Д. Пүрэвдаваа яаралтай горимоор Улсын Их Хурлаар хэлэлцуулэх хуулийн төсөлд агентлагийн тоо болон төрийн албанаас чөлөөлөгдөх албан хаагчдын тооны талаар олон нийтийн санал авсан эсэх талаар асуулт асууж, хариулт авсан гэдгийг тодотголоо. Байнгын хороо Монгол Улсын Их Хурлын чуулганы хуралдааны дэгийн тухай хуульд заасны дагуу хууль, тогтоолын төслүүдийг зүйл бүрээр нь хэлэлцэж, УИХ-ын гишүүдээс гаргасан зарчмын зөрүүтэй саналын томьёоллуудаар санал хураалт явуулан анхны хэлэлцүүлэг авуулсан талаарх Байнгын хорооны санал, дүгнэлтийг чуулганы нэгдсэн хуралдаанд танилцуулахаар тогтов. Хэлэлцүүлгийн үеэр УИХ-ын гишүүн Б. Пүрэвдорж Засгийн газрын бүрэлдэхүүний тухай хуулийн төсөлтэй хамт өргөн мэдүүлсэн Монгол Улсын Засгийн газрын тухай хуульд нэмэлт, өөрчлөлт оруулах тухай хуулийн төслөөс “хөгжлийн бодлого, төлөвлөлтийн баримт бичиг, Засгийн газрын үйл ажиллагааны хөтөлбөрийн хэрэгжилтэд хяналт тавих асуудал,” гэснийг хасах, мөн “хяналт тавих асуудал;” гэсний дараа “бүсчилсэн хөгжлийн бодлого;” гэж нэмэх санал гаргасныг хуралдаанд оролцсон гишүүдийн олонх дэмжсэн. Харин төслөөс “хууль тогтоомж, Засгийн газрын шийдвэрийн биелэлтэд хяналт тавих асуудал;” гэснийг “хууль тогтоомж, хөгжлийн бодлого, төлөвлөлтийн баримт бичиг, Засгийн газрын шийдвэрийн биелэлтэд хяналт тавих асуудал;” гэж өөрчлөх зарчмын зөрүүтэй санал гаргасныг хуралдаанд оролцсон гишүүдийн олонх дэмжээгүй юм. Мөн хуралдаанаар Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэхийг шийдвэрлэв. УИХ-ын гишүүн Х. Тэмүүжин хуулийн төслийн талаар танилцуулав. Аюулгүй байдал, гадаад бодлогын асуудал эрхэлсэн Байнгын хороо, түүний харьяан дахь Тусгай хяналтын дэд хорооны эрхлэх асуудлыг ялган зааглаж, үндэсний аюулгүй байдлыг хангах зорилготой тагнуулын болон цэргийн тагнуулын /гүйцэтгэх ажил/ үйл ажиллагаанд тавих хяналтаас хууль сахиулах, гэмт хэрэгтэй тэмцэх, ял эдлүүлэх ажиллагаатай холбоотой мөрдөн шалгах нууц ажиллагаа, гүйцэтгэх ажил дахь хүний эрх, хууль тогтоомжийн биелэлтэд тавих хяналтын чиг үүргийг салган тусгаарлах шаардлагатай гэж үзэж байгаагаа тэрбээр илэрхийлсэн. Хууль сахиулах, гэмт хэрэгтэй тэмцэх, ял эдлүүлэх ажиллагаан дахь гүйцэтгэх ажил /мөрдөн шалгах нууц ажиллагаа/-ын хуулийн биелэлтийг хянах асуудлыг мэргэжлийн Байнгын хороо болох Хууль зүйн байнгын хорооны эрхлэх асуудлын хүрээнд хамааруулж, тусад нь Улсын Их Хурлын хяналтын тусгай чиг үүргийг хэрэгжүүлэх дэд хороо байгуулах үндэслэл, шаардлага үүссэн гэлээ. Хуулийн төсөлд Монгол Улсын Үндсэн хуулийн хорин тавдугаар зүйлийн 1 дэх хэсгийн 8/-д заасан “хууль, Улсын Их Хурлын бусад шийдвэрийн биелэлтийг хянан шалгах” бүрэн эрхийг хууль сахиулах, гэмт хэрэгтэй тэмцэх, ял эдлүүлэх ажиллагааны хүрээнд хэрэгжүүлэх чиг үүрэг бүхий Хууль сахиулах ажиллагааны тусгай хяналтын дэд хороог ажиллуулахаар тусгажээ. Тус дэд хороо байгуулагдсанаар гүйцэтгэх ажлын тухай хууль тогтоомжийн биелэлтэд хяналт тавих чиг үүргийг нарийвчлан тагнуулын болон цэргийн тагнуулын байгууллагаас явуулсан гүйцэтгэх ажилд тавигдах Улсын Их Хурлын хяналтыг Аюулгүй байдал, гадаад бодлогын Байнгын хорооны бүрэлдэхүүнд ажиллах тусгай хяналтын дэд хороо, хууль сахиулах, гэмт хэрэгтэй тэмцэх, ял эдлүүлэх ажиллагааны хүрээнд хэрэгжүүлэх гүйцэтгэх ажил /мөрдөн шалгах нууц ажиллагаа/-д тавих Улсын Их Хурлын хяналтыг Хууль зүйн байнгын хорооны бүрэлдэхүүнд ажиллах тусгай хяналтын дэд хороо хэрэгжүүлэх зохицуулалтыг хуульчлахаар тусгасан байна. Хэлэлцэж буй асуудалтай холбогдуулан УИХ-ын гишүүд асуулт асууж, байр сууриа илэрхийлсэн. Тухайлбал, УИХ-ын гишүүн Г. Уянгахишиг хуулийн төслийг дэмжиж байгаагаа илэрхийлээд, цаашдаа Хууль зүйн байнгын хороонд энэ дэд хороог байгуулаад зөвхөн дотоодод буюу иргэдэд явуулж буй гүйцэтгэх ажиллагаатай холбоотой асуудлаар мэдээлэл авч сонсдог байх ёстой гэсэн юм. Хуулийн төслийг хэлэлцэх эсэх асуудлаар санал хураалт явуулахад хуралдаанд оролцсон гишүүдийн олонх дэмжсэнгүй. Дараа нь Монгол Улсын Их Хурлын хяналт шалгалтын тухай хуульд өөрчлөлт оруулах тухай хуулийн төслийн хэлэлцэх эсэх асуудлыг хэлэлцэв. Хуулийн төслийн талаар УИХ-ын гишүүн О. Цогтгэрэл танилцууллаа. Олон улсын парламентын үйл ажиллагаанд “investigation hearing” буюу “мөрдөн шалгах нээлттэй сонсгол хийх” нь жишиг болсон арга хэлбэр. Энэ нь тухайн асуудалд холбогдох албан тушаалтан, гэрч, шинжээчийг Улсын Их Хурлаас дуудаж тайлбар, мэдүүлэг авах, тусгай шинжээч, хянан шалгагч томилох замаар нийтийн ашиг сонирхлыг хөндсөн тухайн тодорхой асуудлыг тал бүрээс нь шинжлэн судалж, бодит мэдээллийг ард түмэнд ил тод болгоход маш чухал ач холбогдолтой гэлээ. Гэвч өнөөгийн хэрэгжиж буй хуулиар Улсын Их Хурлын олонхыг бүрдүүлж буй улс төрийн хүчин хянан шалгах түр хорооны олонхыг бүрдүүлэхийн зэрэгцээ түр хорооны даргыг олонхоос сонгож байгаа явдал нь түр хорооны үр нөлөөг үлэмж хэмжээгээр бууруулж байна. Иймд түр хорооны даргыг сөрөг хүчнээс буюу цөөнхийн төлөөллөөс ажиллуулж чадвал хяналтын энэ чухал хэрэгслийг үр дүнтэй болгоно гэж УИХ дахь АН-ын бүлгийн гишүүд үзэн Монгол Улсын Их Хурлын хяналт шалгалтын тухай хуульд өөрчлөлт оруулах тухай хуулийн төсөл санаачилсан хэмээн танилцуулав. Хуулийн төсөлтэй холбогдуулан УИХ-ын гишүүд асуулт асууж, үг хэлэв. УИХ-ын гишүүн Ц. Сандаг-Очир, Хяналт шалгалтын түр хорооны дарга нь олонх, цөөнхөөс сонгогдсоноос хамаарч тухайн түр хорооны ажлын үр дүн гардаг гэж ойлгохоор хуулийн төслөө тайлбарлажээ. Олонхын бүлгээс түр хорооны даргыг сонговол асуудал шийдэгдэхгүй, үр дүнд хүрэхгүй, түр хорооны даргыг цөөнхийн бүлгээс сонгож байж хяналт шалгалт үр дүнтэй болно гэсэн ташаа ойлголт байна гэж үзэж байна. Өнгөрсөн дөрвөн жилийн хугацаанд бид мөр зэрэгцэн суухдаа олон асуудлаар хяналт шалгалтын түр хороо байгуулан, сонсголууд зохион байгуулж, бүгд үр дүнтэй болсон гэдгийг тодотгосон. УИХ-ын гишүүн О."
  },
  {
    "id": "75151-2",
    "url": "https://www.parliament.mn/nn/75151/",
    "title": "ТББХ: Засгийн газрын бүрэлдэхүүний тухай хуульд өөрчлөлт оруулах тухай хуулийн төслийн анхны хэлэлцүүлгийг хийв",
    "date": "2025-06-24",
    "category": "Байнгын хороо",
    "part": 2,
    "totalParts": 2,
    "content": "Цогтгэрэл, УИХ-ын хяналтын чиг үүрэг гүйцэтгэх засаглал, эрх баригчдыг буюу олонхыг хянах хэмээгээд, УИХ 2021 онд баталсан Монгол Улсын Их Хурлын хяналт шалгалтын тухай хуулийг баталсан. Уг хуулийн төслийг боловсруулсан үзэл баримтлалд хяналт шалгалтын түр хороо байгуулахдаа цөөнхөөс ахална гэж тусгасан байсныг дурдав. Хэдийгээр хэлэлцүүлгийг явцад энэ заалт хасагдсан ч олон улсын сонгодог парламентын жишигт ийм зохицуулалт байдаг гэсэн хариулт өгсөн юм. УИХ-ын гишүүн О. Номинчимэг, Хяналт шалгалтын түр хороо өөрөө тодорхой чиг үүрэгтэй. Энэ нь олонхыг хянах гэж цөөнхөд гаргаж өгдөг механизм биш гэдгийг байр сууриа илэрхийлэхдээ тодотгосон. Хуулийн төслийг хэлэлцэх эсэх асуудлаар санал хураалт явуулахад хуралдаанд оролцсон гишүүдийн олонх дэмжсэнгүй хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75146-1",
    "url": "https://www.parliament.mn/nn/75146/",
    "title": "АҮББХ: Ажлын хэсгийн санал, дүгнэлт, хэлэлцүүлгийн зөвлөмжийг хэлэлцэж, Байнгын хорооны тогтоолуудыг баталлаа",
    "date": "2025-06-24",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Аж үйлдвэржилтийн бодлогын байнгын хорооны өнөөдөр (2025.06.24)-ийн хуралдаанаар Өрхийн, бичил, жижиг, дунд үйлдвэрлэлийг дэмжих, хөгжүүлэх бодлогын хүрээнд холбогдох санал, дүгнэлт гаргах, шийдвэрийн төсөл боловсруулах үүрэг бүхий ажлын хэсгийн санал, дүгнэлт, Үйлдвэрлэл технологийн паркийн асуудлаарх хэлэлцүүлгээс гарсан санал, зөвлөмжийг хэлэлцэж, Байнгын хорооны тогтоолуудыг баталлаа. Хуралдааны эхэнд Байнгын хорооны энэ оны дөрөвдүгээр сарын 30-ны хуралдаанаар байгуулсан мега төслүүдийн хэрэгжилтийн явцыг судлах, үйл ажиллагааг эрчимжүүлэх, бодлогын дэмжлэг үзүүлэх хүрээнд санал, дүгнэлт гаргаж, шийдвэрийн төсөл боловсруулах үүрэг бүхий ажлын хэсгийн бүрэлдэхүүнд өөрчлөлт оруулах тухай тогтоолыг баталлаа. Улсын Их Хурлын гишүүн Д.Үүрийнтуяа ахалж, гишүүнээр Улсын Их Хурлын гишүүн П. Мөнхтулга, Б. Уянга, Л. Мөнхбаясгалан, С. Замира, М. Бадамсүрэн, Д. Энхтуяа, М. Энхцэцэг, Г. Очирбат нар ажиллаж буй уг ажлын хэсгийн бүрэлдэхүүнд Улсын Их Хурлын гишүүн Ж. Золжаргалыг өөрийнх нь хүсэлтийн дагуу нэмж оруулав. Байнгын хорооны хуралдаанд Өрхийн, бичил, жижиг, дунд үйлдвэрлэлийг дэмжих, хөгжүүлэх бодлогын хүрээнд холбогдох санал, дүгнэлт гаргах, шийдвэрийн төсөл боловсруулах үүрэг бүхий ажлын хэсгийн санал, дүгнэлтийг тус ажлын хэсгийн ахлагч М. Бадамсүрэн танилцуулав. Байнгын хорооны энэ оны нэгдүгээр сарын 15-ны өдрийн 02 дугаар тогтоолоор байгуулагдсан тус ажлын хэсэгт Улсын Их Хурлын гишүүн Д. Батбаяр, П. Ганзориг, М. Ганхүлэг, Х. Жангабыл, С. Замира, Г. Лувсанжамц, Г. Очирбат, Б. Пунсалмаа, Д.Үүрийнтуяа, Д. Энхтүвшин, М. Энхцэцэг, Д. Энхтуяа нар ажиллаж, таван удаагийн хуралдаан, уулзалт, хэлэлцүүлэг зохион байгуулжээ. Байнгын хорооноос “Хөгжлийн шийдэл” төрийн бус байгууллагатай гэрээ байгуулж, “Өрхийн, бичил, жижиг, дунд үйлдвэр, үйлчилгээний салбарын өнөөгийн байдал, хууль тогтоомжийг шинэчлэх хэрэгцээ шаардлага” сэдэвт судалгааг хийлгэж, судалгааны үр дүнгээс хууль тогтоомжийн өөрчлөлттэй холбоотой санал, зөвлөмжийг боловсруулсан байна. Ажлын хэсгээс Зүүн бүсийн Дорнод, Хэнтий, Сүхбаатар аймгууд, говийн бүсийн Дорноговь аймагт зохион байгуулсан цуврал хэлэлцүүлэгт нийт 200 гаруй иргэн оролцож, 600 гаруй санал ирүүлсэн байна. Энэхүү цуврал хэлэлцүүлгийн саналууд, мөн Монгол Улсын бүс нутаг бүрд бичил, жижиг, дунд үйлдвэр, үйлчилгээний салбарт үйл ажиллагаа эрхэлж буй 880 жижиг, дунд бизнес эрхлэгчдээс авсан санал асуулгын дүгнэлт, бичил, жижиг, дунд бизнест төрөөс үзүүлж буй дэмжлэгийн талаарх гадаад улс орнуудын туршлагад үндэслэн дараах санал, дүгнэлтийг боловсруулжээ. Санал дүгнэлтэд өрхийн, бичил, жижиг, дунд үйлдвэрлэлийн салбарын хөгжлийг дэмжих цогц бодлого, хуулийн зохицуулалт хангалтгүй, Жижиг, дунд үйлдвэрийн газрын харьяалал, бүтцийн уялдаа сул, Жижиг, дунд үйлдвэрийг хөгжүүлэх сангийн санхүүжилтийн хүртээмж бага, зээлийн эх үүсвэр хангалтгүй, зээлийн хугацаа богино, барьцаа хөрөнгийн шаардлага өндөр, татвар, нийгмийн даатгалын дарамт, бизнесийн зөвлөх үйлчилгээ үзүүлэх дэмжих төвүүдийн хүртээмж, менежмент хангалтгүй, ур чадвартай ажиллах хүчний хомсдолтой зэрэг олон асуудлууд тулгарч байгааг дурдан, Жижиг, дунд үйлдвэр, үйлчилгээг дэмжих тухай хуулийг боловсронгуй болгох, бодлогын зохицуулалт хийх зайлшгүй шаардлагатай гэж Ажлын хэсэг үзсэн байна. Жижиг, дунд үйлдвэрийн газрын харьяалал, бүтэц, зохион байгуулалтын өөрчилж, санхүүгийн корпорац болгох, Жижиг, дунд үйлдвэрийг хөгжүүлэх сангийн зээлийн хүртээмж, эх үүсвэр, хэмжээг нэмэгдүүлж, үе шаттай, тасралтгүй олгодог болгох, хугацааг уртасгаж, хүүг бууруулах, эрх зүйн орчны шинэчлэх, ногоон зээлийн хөтөлбөр боловсруулах, шалгуур нөхцлийг хөнгөвчлөх зэрэг олон санал гаргаж, ажлын байр, худалдан борлуулалтыг дэмжих, импортыг зохицуулж дотоодын үйлдвэрлэлийг хамгаалах, гарааны бизнес эрхлэгчдэд татварын дэмжлэг үзүүлэх, дэд бүтэц, инновацийг шийдвэрлэх зэрэг асуудлуудыг нарийвчлан тусгажээ. Ажлын хэсгийн санал дүгнэлттэй холбогдуулан Улсын Их Хурлын гишүүн Д. Бум-Очир хөдөөгийн сумдад зах зээл байхгүйгээс жижиг дунд үйлдвэр тогтвортой ажиллаж чадахгүй, үүд хаалгаа барьж байгааг харгалзан тэдний бүтээгдэхүүний борлуулалт, худалдан авалтыг хэрхэн дэмжих талаар асууж хариулт авсан бол Улсын Их Хурлын гишүүн Г. Очирбат энэ чиглэлээр Худалдааны тухай хуулийг шинэчлэн сайжруулахад анхаарч ажиллах нь зүйтэйг зөвлөж, өрхийн эрчим хүчний үйлдвэрлэлийг дэмжих “10000 нарны дээвэр” төслийг тодорхой тусгах санал гаргав. Улсын Их Хурлын гишүүн Л. Мөнхбаясгалан Үндэсний баялгийн сангийн Хөгжлийн санд одоогоор хуримтлал бий болоогүй байгаа учир тус сангаас хөрөнгө хуваарилах асуудал хэрэгжих боломжгүй анхаарууллаа. Мөн Улсын Их Хурлын гишүүн Б. Тулга санал дүгнэлт болон тогтоолын төсөлд хуулиас давсан агуулга оруулахгүй байх, Засгийн газарт чиг үүргийнхээ хүрээнд хэрэгжүүлэх боломжтой зүйлсийг даалгах, бүсчилсэн хөгжлийн зарчимд нийцүүлж, цар хүрээг хумих талаар санал хэлэв. Байнгын хорооны дарга С. Ганбаатар Засгийн газраас хэрэгжүүлж байгаа үйлдвэрлэл, бизнес, өрхийн аж ахуйг дэмжихэд чиглэсэн хөтөлбөрүүдэд иргэн хэрхэн хамрагдахаа мэдэхгүй, энэ талаарх мэдээ мэдээлэл хангалтгүй, ил тод бус байгааг цаашид яаж идэвхжүүлэх тухай болон цахилгаан, дулааны үнийг нэмсэн шийдвэр жижиг, дунд үйлдвэрлэл эрхлэгчдэд хэрхэн нөлөөлснийг судалсан, эсэхийг асууж хариулт авлаа. Мөн тэрбээр төрийн өмчийн хөрөнгөө ажил үйлчилгээ худалдан авах ажиллагаа, хөрөнгө оруулалтын төсөл, арга хэмжээний гүйцэтгэгч тодруулах сонгон шалгаруулалт бүр тухайн төсөл хэрэгжих орон нутагтаа ажлын байр бий болгох зорилго агуулдаг гэдгийг сануулж, жижиг, дунд үйлдвэрлэлийг хөгжүүлэх хүрээнд технологийн төвүүдийн үйл ажиллагааг эрчимжүүлж, үндэсний бүтээгдэхүүнд инноваци шингээх шаардлага байгааг онцолсон юм. Улсын Их Хурлын гишүүн Г. Очирбат тогтоолын төслийг дэмжиж байгаагаа илэрхийлсний дараа санал хураалт явуулахад Байнгын хорооны хуралдаанд оролцсон гишүүдийн олонх өрхийн, бичил, жижиг, дунд үйлдвэрлэлийг дэмжих талаар “Засгийн газарт чиглэл өгөх тухай” тухай тогтоолыг дэмжив. Улсын Их Хурлын гишүүдийн олонх дэмжсэн тул Байнгын хорооны тогтоолыг батлагдсанд тооцлоо. Улсын Их Хурлын гишүүн Ж. Золжаргалын санаачлан боловсруулсан нүүрсний цэвэр үйлдвэрлэлийг хөгжүүлэх стратеги, төлөвлөгөө боловсруулж, хэрэгжүүлэх талаар “Засгийн газарт чиглэл өгөх тухай” Байнгын хорооны тогтоолын төслийг дараа нь хэлэлцлээ. Тогтоолын төслийн талаарх танилцуулгыг Улсын Их Хурлын гишүүн Ж."
  },
  {
    "id": "75146-2",
    "url": "https://www.parliament.mn/nn/75146/",
    "title": "АҮББХ: Ажлын хэсгийн санал, дүгнэлт, хэлэлцүүлгийн зөвлөмжийг хэлэлцэж, Байнгын хорооны тогтоолуудыг баталлаа",
    "date": "2025-06-24",
    "category": "Байнгын хороо",
    "part": 2,
    "totalParts": 2,
    "content": "Золжаргал хийж, Монгол Улсын хөгжлйн урт, дунд, богино хугацааны бодлогын барими бичгүүд, Засгийн газрын үйл ажиллагааны хөтөлбөрт хүлэмжийн хийн ялгаралыг бууруулж, нүүрстөрөгчийн шингээлтийг нэмэгдүүлэх болон томоохон аж үйлдвэрийн төслүүдийг хэрэгжүүлэхээр заасныг тоочин дурдаад, эдгээр зорилтыг хэрэгжүүлэхийн тулд нүүрсний цахилгаан станцуудын үр ашгийг дээшлүүлэх, газрын тосны олборлолт, барилгын материал, химийн үйлдвэрлэлд ашиглах хүнд үйлдвэрүүдийг харилцан уялдуулах, хүлэмжийн ялгаралыг бууруулах технологи нэвтрүүлэх, хөрөнгө оруулалт татах татварын болон бодлогын бусад дэмжлэгийг тодорхойлж эрх зүйн орчныг сайжруулах шаардлага тулгарч буй тул нүүрсний цэвэр үйлдвэрлэлийг хөгжүүлэх стратеги, төлөвлөгөө боловсруулж, хэрэгжүүлэхийг Засгийн газарт чиглэл болгох нь зүйтэй гэсэн юм. Түүний хийсэн танилцуулга болон Байнгын хорооны тогтоолын төсөлтэй холбогдуулан Улсын Их Хурлын гишүүн Б. Уянга, Д.Үүрийнтуяа, Б. Тулга, М. Энхцэцэг нар асуулт асууж, хагас коксжих нүүрсийг Улаанбаатар хотын айл, өрхийн өвлийн түлшний хэрэглээнд нэвтрүүлэх шийдэл технологийн хувьд зөв эсэх, зарим Улсын Их Хурлын гишүүдийн дэмжиж байгаа дулаалгын асуудал ямар үр дүнтэйг болон эрдэмтэн, судлаачдын дүгнэлт гарсан эсэх, үндэслэж буй эрх зүйн баримт бичгүүд оновчтой эсэх, мөн хөгжлийн бодлого, хөтөлбөрүүдтэй уялдаж байгаа эсэхийг тодруулсан юм. Улсын Их Хурлын гишүүн Ж. Золжаргал утаа гаргадаг түлшинд төсвийн хөрөнгө зарцуулахгүй гэсэн Улсын Их Хурлын шийдвэрийг хэрэгжүүлэх шаардлагатайг болон нүүрсний хэрэглээ зөвхөн эрчим хүчний салбарын бус олон салбарын дундын хэрэглээ бөгөөд хүлэмжийн хийг бууруулах бодит шаардлага тулгарч буй учир цэвэр үйлдвэрлэлийг хөгжүүлэх нь гарцаагүй тулгамдаж буй зорилт болохыг онцолж байлаа. Улсын Их Хурлын гишүүн Д.Үүрийнтуяа Хөгжлийн бодлого, төлөвлөлт, түүний удирдлагын тухай хуульд аж үйлдвэрийн салбарын хөгжлийн хөтөлбөрийг нэмж оруулсны үндсэн дээр энэ чиглэлийг Засгийн газарт өгөх нь зүйтэй гэсэн бол Улсын Их Хурлын гишүүн М. Энхцэцэг, хөтөлбөр, төлөвлөгөө гэсэн цаасны ажил хэт ихсэж, үр дүнгүй ажлууд олширч байгаа тул Засгийн газарт бас нэг стрөтеги төлөвлөгөө боловсруулах тухай чиглэл өгөхийг дэмжихгүй гэдгээ хэлэв. Улсын Их Хурлын гишүүн Г. Очирбат ногоон эрчим хүчийг хөгжүүлэх чиг хандлагыг баримжаалах, орчин үеийн шинэ, дэвшилтэт технологийг дэмжих бодлогыг явуулах нь зүйтэй гэсэн бол Улсын Их Хурлын гишүүн Б. Тулга манай улсын эдийн засаг нүүрснээс ихээхэн хамааралтай бөгөөд нүүрс бол манай баялаг учир үүнийгээ хөгжүүлэх нь зүй ёсны асуудал гэдгийг тэмдэглэсэн юм. Тэрбээр ногоон эдийн засаг, ногоон эрчим хүчний шаардлагыг хангах нь гарцаагүй боловч өөрийн нөөц боломжоо хөгжүүлж, дотоодын хэрэгцээгээ шийдвэрлэх нь тулгамдсан асуудал болоод байгааг дурдан, нүрсний цэвэр үйлдвэрлэлийг технологиор дамжуулж, кластер болгож хөгжүүлэх санаачилгыг дэмжиж байгаагаа илэрхийлэв. Улсын Их Хурлын гишүүд асуулт асууж, үг хэлсний дараа тогтоолын төслийг баталъя гэсэн томьёоллоор санал хураалт явуулахад Байнгын хорооны хуралдаанд оролцсон гишүүдийн олонх дэмжсэнгүй. Үүний дараа Үйлдвэрлэл технологийн паркийн асуудлаарх хэлэлцүүлгээс гарсан санал, зөвлөмж болон холбогдуулан боловсруулсан Байнгын хорооны тогтоолын төслийг хэлэлцэв. Аж үйлдвэржилтийн бодлогын байнгын хорооноос 2024 оны 12 дугаар сард үйлдвэрлэл технологийн паркийн эрх зүйн орчныг судалж, санал, дүгнэлт гаргах ажлын хэсгийг байгуулсан юм. Тус Ажлын хэсгийн дэмжлэгтэйгээр “Эрдэнэс Монгол” нэгдэл, “Эрдэнэс ҮТП” ХХК, Монголын үндэсний худалдаа, аж үйлдвэрийн танхим (МҮХАҮТ), Монголын Үйлдвэрлэл технологийн паркуудын нэгдсэн холбоо хамтран үйлдвэрлэл технологийн паркийн асуудлаарх хоёр дахь удаагийн форумыг зохион байгуулж, санал, зөвлөмж гаргасан байна. Уг санал, зөвлөмж болон тогтоолын төслийг ажлын хэсгийн ахлагч, Улсын Их Хурлын гишүүн Б. Уянга танилцууллаа. Санал, зөвлөмжид үйлдвэрлэл, технологийн паркийн хөгжлийн баримт бичиг, нэгдсэн стратеги боловсруулах, хүнд үйлдвэрлэл, аж үйлдвэрлэлийн паркийн эрх зүйн орчныг шинээр бий болгох, зөвшөөрөл олгох процессыг хөнгөвчлөх, бодит байдалд нийцүүлэх бүтээн байгуулах, бизнесийн үйл ажиллагаа эхлүүлэхэд шаардлагатай зөвшөөрөл, төрийн үйл ажиллагааг нэг цонхны бодлогоор дэмжих, түргэвчилсэн горимоор шийдвэрлэх, барилгын материал, дэд бүтэц, тоног төхөөрөмжийг гаалийн болон нэмэгдсэн өртгийн албан татвараас чөлөөлөх, түүхий эдээр хангах таатай нөхцөл бий болгох зэрэг бодлогын болон эрх зүйн дэмжлэгүүдийг тусгасан байна. Эдгээр дэмжлэгүүдийг шийдвэрлэх, хэрэгжүүлэх талаар арга хэмжээ авч ажиллахыг Засгийн газарт үүрэг болгохоор Байнгын хорооны тогтоолын төсөлд дурдсан байна. Санал, зөвлөмж болон тогтоолын төслийн танилцуулгатай холбогдуулан Улсын Их Хурлын гишүүн Б. Тулга, Ж. Золжаргал, Байнгын хорооны дарга С. Ганбаатар нар асуулт асууж, хариулт авлаа. Мөн Улсын Их Хурлын гишүүн Г. Очирбат, Д.Үүрийнтуяа нар үг хэлж, тогтоолын төслийг дэмжиж байгаагаа илэрхийлэв. Санал хураалт явуулахад Байнгын хорооны хуралдаанд оролцсон гишүүдийн олонх дэмжсэнээр үйлдвэрлэл технологийн паркад бодлогын болон хууль, эрх зүйн дэмжлэг үзүүлэх талаар “Засгийн газарт чиглэл өгөх тухай” Байнгын хорооны тогтоол батлагдлаа гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": 75144,
    "url": "https://www.parliament.mn/nn/75144/",
    "title": "ИЦББХ-ны дарга Ж.Золжаргал: Хиймэл дагуул хөгжүүлэх үндэсний хөтөлбөр хэрэгжүүлэхэд хамтарч ажиллах боломжтой",
    "date": "2025-06-24",
    "category": "Байнгын хороо",
    "content": "УИХ-ын гишүүн, Инновац, цахим бодлогын байнгын хорооны дарга Ж. Золжаргал болон УИХ-ын гишүүн, тус байнгын хорооны гишүүн Ч. Анар, С. Цэнгүүн нар өнөөдөр (2025.06.24) Британийн парламент дахь Олон улсын парламентын холбоотой харилцах бүлгийн дарга Фабиан Хамильтон тэргүүтэй төлөөлөгчидтэй уулзлаа. Уулзалтын эхэнд УИХ-ын гишүүн, Инновац, цахим бодлогын байнгын хорооны дарга Ж. Золжаргал хууль тогтоох үйл ажиллагаан дахь иргэдийн оролцоог хангах, олон нийтийн засаглах эрхийг хангах зорилтын хүрээнд D-Parliament. mn цахим платформ, D. Petition, Нийтийн өргөдөл хүлээн авах цахим системийг 2022 оноос нэвтрүүлсэн нь ардчилал хөгжсөн улсуудын жишигт нийцэж, иргэд, залуусын идэвх оролцоог нэмэгдүүлсэн талаар танилцууллаа. Цаг тутамд өөрчлөгдөн шинэчлэгдэж буй цахим эриний хөгжилд нийцүүлж салбарын суурь хуулиудыг батлуулах, хууль тогтоомжийн хэрэгжилтийг хангах, салбар хоорондын уялдаа холбоог сайжруулах, цахим болон кибер аюулгүй байдлыг хамгаалах чиглэлд бодлогын түвшинд ажиллаж байгаагаа илэрхийллээ. Түүнчлэн хиймэл дагуулын ашиглалтын хурдасгуур төвийн удирдлагуудтай хамтарч хиймэл дагуул хөгжүүлэх талаар санал солилцсон бөгөөд энэ хүрээнд Монгол Улс Шинжлэх ухааны нэгдсэн цогцолбор байгуулж, цогцолборыг түшиглэн хиймэл дагуул хөгжүүлэх үндэсний хөтөлбөр хэрэгжүүлэхэд хамтарч ажиллах боломж байгаа талаар дурдлаа. Британийн Парламент дахь Олон улсын Парламентын холбооны төлөөлөгчдийн зүгээс ардчилал, хүний эрх, эрх чөлөө, хууль дээдлэх ёс зэрэг нийтлэг үнэт зүйлд тулгуурласан Монгол, Британийн уламжлалт найрсаг харилцаа нь улс төр, худалдаа, эдийн засаг, соёл, боловсрол, байгаль орчин, уул уурхай зэрэг салбаруудад эрчимтэй тэлж байгааг тэмдэглэхэд нэн таатай байгаагаа илэрхийлэв хэмээн УИХ-ын Хэвлэл мэдээллийн газраас мэдээллээ."
  },
  {
    "id": 75143,
    "url": "https://www.parliament.mn/nn/75143/",
    "title": "ИЦББХ-ны дарга Ж.Золжаргал Британийн парламент дахь бүлгийн дарга Фабиан Хамильтон тэргүүтэй төлөөлөгчидтэй уулзлаа",
    "date": "2025-06-24",
    "category": "Байнгын хороо",
    "content": "УИХ-ын гишүүн, Инновац, цахим бодлогын байнгын хорооны дарга Ж. Золжаргал болон УИХ-ын гишүүн, тус байнгын хорооны гишүүн Ч. Анар, С. Цэнгүүн нар өнөөдөр (2025.06.24) Британийн парламент дахь Олон улсын парламентын холбоотой харилцах бүлгийн дарга Фабиан Хамильтон тэргүүтэй төлөөлөгчидтэй албан уулзалт хийлээ. Уулзалтын хүрээнд Монгол Улс хууль тогтоох үйл ажиллагаан дахь иргэдийн оролцоог хангах, олон нийтийн засаглах эрхийг хангах зорилтын хүрээнд D-Parliament. mn цахим платформ, D. Petition, Нийтийн өргөдөл хүлээн авах цахим системийг 2022 оноос нэвтрүүлсэн нь ардчилал хөгжсөн улсуудын жишигт нийцэж, иргэд, залуусын идэвх оролцоог нэмэгдүүлсэн талаар танилцууллаа. Цаг тутамд өөрчлөгдөн шинэчлэгдэж буй цахим эриний хөгжилд нийцүүлж салбарын суурь хуулиудыг батлуулах, хууль тогтоомжийн хэрэгжилтийг хангах, салбар хоорондын уялдаа холбоог сайжруулах, цахим болон кибер аюулгүй байдлыг хамгаалах чиглэлд бодлогын түвшинд ажиллаж байгаагаа илэрхийллээ. Түүнчлэн хиймэл дагуулын ашиглалтын хурдасгуур төвийн удирдлагуудтай хамтарч хиймэл дагуул хөгжүүлэх талаар санал солилцсон бөгөөд энэ хүрээнд Монгол Улс Шинжлэх ухааны нэгдсэн цогцолбор байгуулж, цогцолборыг түшиглэн хиймэл дагуул хөгжүүлэх үндэсний хөтөлбөр хэрэгжүүлэхэд хамтарч ажиллах боломж байгаа талаар дурдлаа. Британийн Парламент дахь Олон улсын Парламентын холбооны төлөөлөгчдийн зүгээс ардчилал, хүний эрх, эрх чөлөө, хууль дээдлэх ёс зэрэг нийтлэг үнэт зүйлд тулгуурласан Монгол, Британийн уламжлалт найрсаг харилцаа нь улс төр, худалдаа, эдийн засаг, соёл, боловсрол, байгаль орчин, уул уурхай зэрэг салбаруудад эрчимтэй тэлж байгааг тэмдэглэхэд нэн таатай байгаагаа илэрхийлэв хэмээн УИХ-ын Хэвлэл мэдээллийн газраас мэдээллээ."
  },
  {
    "id": 75137,
    "url": "https://www.parliament.mn/nn/75137/",
    "title": "ТБХ: Төсвийн тухай хуульд нэмэлт, өөрчлөлт оруулах тухай, Төсвийн тогтвортой байдлын тухай хуульд нэмэлт оруулах тухай хуулийн төслүүдийн анхны хэлэлцүүлгийг хийлээ",
    "date": "2025-06-24",
    "category": "Байнгын хороо",
    "content": "Улсын Их Хурлын Төсвийн байнгын хорооны өнөөдрийн (2025.06.24) хуралдаан 10 цаг 11 минутад гишүүдийн 52 хувийн ирцтэйгээр эхэлж, хоёр асуудал хэлэлцэн шийдвэрлэлээ. Эхлээд Засгийн газрын бүрэлдэхүүний тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн Төсвийн тухай хуульд нэмэлт, өөрчлөлт оруулах тухай, Төсвийн тогтвортой байдлын тухай хуульд нэмэлт оруулах тухай хуулийн төслүүдийн анхны хэлэлцүүлгийг хийсэн юм. Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.10-т заасны дагуу төслүүдийг зүйл бүрээр хэлэлцэв. Хэлэлцүүлгийн үеэр гишүүд өмнөх Засгийн газрын сайд нарын эрхлэх асуудлын чиг үүргийг шинээр томилогдож байгаа Засгийн газрын гишүүдэд шилжүүлэх зохицуулалтын талаар, боомтын сэргэлтийн асуудлыг Сангийн сайдын чиг үүрэгт хамааруулсан нь оновчтой эсэх талаар, агентлагийн тоог бууруулахтай холбоотой асуудлаар тодруулга хийж, Засгийн газрын гишүүдээс хариулт авав. Хуулийн төслүүдийн анхны хэлэлцүүлэгтэй холбогдуулан Төсвийн байнгын хорооны гишүүд зарчмын зөрүүтэй санал гаргах шаардлагагүй хэмээн үзсэн юм. Иймд Төсвийн тухай хуульд нэмэлт, өөрчлөлт оруулах тухай, Төсвийн тогтвортой байдлын тухай хуульд нэмэлт оруулах тухай хуулийн төслүүдийн анхны хэлэлцүүлгийг хийсэн талаарх Төсвийн байнгын хорооны санал, дүгнэлтээ Төрийн байгуулалтын байнгын хороонд хүргүүлэхээр шийдвэрлэлээ. Дараа нь Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслийн анхны хэлэлцүүлгийг хийв. Хоёр зүйлтэй тус хуулийн төслийн анхны хэлэлцүүлгийг явуулахдаа Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.10-т заасны дагуу зүйл бүрээр хэлэлцсэн юм. Хуулийн төслийн анхны хэлэлцүүлэгтэй холбогдуулан гишүүд зарчмын зөрүүтэй санал гаргах шаардлагагүй хэмээн үзэв. Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.24-т заасны дагуу Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслийг анхны хэлэлцүүлгээс эцэслэн батлах үе шат руу шилжүүлэх горимын саналыг гаргав. Байнгын хорооны дарга Ц. Даваасүрэнгийн энэхүү горимын саналыг хуралдаанд оролцсон гишүүдийн олонх дэмжлээ. Иймд энэ талаарх санал, дүгнэлтээ чуулганы нэгдсэн хуралдаанд танилцуулахаар тогтов. Түүнчлэн Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслийн анхны хэлэлцүүлгийн явцад Улсын Их Хурлын гишүүн Ж. Батжаргалын гаргасан санал дэмжигдсэнтэй холбогдуулан Монгол Улсын Их Хурлын тухай хуулийн 24 дүгээр зүйлийн 24.5 дахь хэсэг, Монгол Улсын Их Хурлын чуулганы хуралдааны дэгийн тухай хуулийн 44 дүгээр зүйлийн 44.5 дахь хэсэгт заасны дагуу ““Хууль батлагдсантай холбогдуулан авах арга хэмжээний тухай” Улсын Их Хурлын тогтоолын төсөл боловсруулах үүрэг бүхий ажлын хэсэг байгуулах тухай” Байнгын хорооны тогтоолын төслийг хэлэлцлээ. Төслийн талаар Ц. Даваасүрэн танилцуулахад Байнгын хорооны гишүүд асуулт асуух шаардлагагүй хэмээн үзэв. Иймд төслийг батлах санал хураалт явууллаа. Санал хураалтад оролцсон Улсын Их Хурлын 19 гишүүний 12 нь дэмжснээр дээрх Байнгын хорооны тогтоол батлагдлаа. Улсын Их Хурлын гишүүн Ж. Батжаргал тус ажлын хэсгийг ахалж, бүрэлдэхүүнд Улсын Их Хурлын гишүүн Р. Батболд, М. Бадамсүрэн, Б. Заяабал нар ажиллана хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75130-1",
    "url": "https://www.parliament.mn/nn/75130/",
    "title": "ТББХ: Засгийн газрын бүрэлдэхүүний тухай хуульд өөрчлөлт оруулах тухай хуулийн төслийг хэлэлцэхийг дэмжлээ",
    "date": "2025-06-23",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төрийн байгуулалтын байнгын хороо өнөөдөр /2025.06.23/ хуралдаж, Монгол Улсын Их Хурлын 2025 оны хаврын ээлжит чуулганаар хэлэлцэх асуудлын жагсаалтад ороогүй хууль, тогтоолын төслүүдийг чуулганаар хэлэлцүүлэх эсэх тухай асуудлыг хэлэлцэн шийдвэрлэв. Монгол Улсын Их Хурлын чуулганы хуралдааны дэгийн тухай хуулийн 5.7-д “Энэ хуулийн 5.1-д заасан жагсаалтад ороогүй хууль, тогтоолын төсөл өргөн мэдүүлснийг Зөвлөлийн саналыг харгалзан Төрийн байгуулалтын байнгын хороо хэлэлцэж, хуралдаанд оролцсон гишүүдийн олонх дэмжсэн бол чуулганаар хэлэлцүүлнэ.” гэж заасныг Байнгын хорооны дарга Ж. Бат-Эрдэнэ танилцуулаад, Улсын Их Хуралд өргөн мэдүүлсэн төсөл бүрээр санал хураалт явууллаа. Хуралдаанд оролцсон гишүүдийн олонх 2025 оны 06 дугаар сарын 19-ний өдөр Улсын Их Хурлын гишүүн П. Сайнзориг нарын 9 гишүүнээс өргөн мэдүүлсэн Харьяатын тухай хуульд нэмэлт оруулах тухай хуулийн төсөл болон холбогдуулан боловсруулсан хуулийн төсөл, Улсын Их Хурлын гишүүн М. Мандхай нарын 9 гишүүнээс өргөн мэдүүлсэн Хүнсний тухай хуульд нэмэлт, өөрчлөлт оруулах тухай хуулийн төсөл болон холбогдуулан боловсруулсан хуулийн төслүүд, Улсын Их Хурлын гишүүн М. Мандхай нарын 9 гишүүнээс өргөн мэдүүлсэн Хөдөө аж ахуйн тухай хуулийн төсөл болон хамт өргөн мэдүүлсэн хуулийн төслүүд, Улсын Их Хурлын гишүүн Б. Бат-Эрдэнэ нарын 10 гишүүнээс өргөн мэдүүлсэн Монгол Улсын Их Хурлын тухай хууль /Шинэчилсэн найруулга/-д нэмэлт, өөрчлөлт оруулах тухай хуулийн төсөл, Улсын Их Хурлын гишүүн Б. Пүрэвдорж нарын 5 гишүүнээс өргөн мэдүүлсэн Нэмэгдсэн өртгийн албан татварын тухай хуульд өөрчлөлт оруулах тухай хуулийн төсөл, Улсын Их Хурлын гишүүн Б. Пүрэвдорж нарын 4 гишүүнээс өргөн мэдүүлсэн Онцгой албан татварын тухай хуульд нэмэлт, өөрчлөлт оруулах тухай хуулийн төсөл, Улсын Их Хурлын гишүүн Б. Пүрэвдорж нарын 42 гишүүнээс өргөн мэдүүлсэн “Төрөөс төмөр замын талаар баримтлах бодлогын хэрэгжилтийг хангах зарим арга хэмжээний тухай” Улсын Их Хурлын тогтоолын төсөл, Монгол Улсын Засгийн газраас өргөн мэдүүлсэн Гаалийн албан татвараас чөлөөлөх тухай хууль хүчингүй болсонд тооцох тухай хуулийн төсөл, Улсын Их Хурлын гишүүн А. Ариунзаяа нарын 9 гишүүнээс өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөл болон холбогдуулан боловсруулсан хуулийн төслийг хэлэлцэх нь зүйтэй гэж үзлээ. Мөн хуралдаанаар Засгийн газрын бүрэлдэхүүний тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүдийг хэлэлцэх эсэх асуудлыг хэлэлцэв. Хуулийн төслийн талаар Монгол Улсын Ерөнхий сайд Г. Занданшатар танилцуулав. Тэрбээр, Олон улсын харилцаа, геополитикийн хурцадмал нөхцөл байдал хэвээр үргэлжилж байгаа энэ цаг үед худалдааны тарифын зөрчилдөөн, уул уурхайн бүтээгдэхүүний зах зээлийн үнийн уналтаас үүдэлтэй эдийн засагт үзүүлэх сөрөг нөлөөллийг бууруулах зэрэг улс орны хөгжлийн өмнө тулгамдсан томоохон сорилт, бэрхшээлийг харилцан ойлголцолд тулгуурлан зөвшилцлийн үндсэн дээр шийдвэрлэх, үндэсний эв нэгдлийг хангаж ажиллах зайлшгүй шаардлага тулгарч байна. Энэ хүрээнд Засгийн газрын үйл ажиллагаа шуурхай, тасралтгүй байх зарчимд үндэслэн Засгийн газрын бодлогын тогтвортой байдал, залгамж чанарыг хадгалах зорилгоор өмнөх Засгийн газрын бүтцийг зарчмын хувьд хэвээр үлдээж, бүрэлдэхүүний хувьд Ерөнхий сайд, Засгийн газрын 19 гишүүнтэй ажиллах нь зүйтэй гэж үзсэн гэлээ. Улсын Их Хурлаас 2024 оны 07 дугаар сарын 10-ны өдөр баталсан Засгийн газрын бүрэлдэхүүний тухай хуульд өөрчлөлт оруулах буюу тус хуулийн 1 дүгээр зүйлд заасан Монгол Улсын сайд, Хяналт, үнэлгээний Үндэсний хорооны дарга, Монгол Улсын сайд, Боомтын сэргэлтийн Үндэсний хорооны дарга, Монгол Улсын сайд, 20 минутын хот Үндэсний хорооны даргатай холбоотой хэсгийг тус тус хүчингүй болгохоор хуулийн төсөлд тусгасан байна. Засгийн газрын бүрэлдэхүүнд өөрчлөлт оруулахтай холбогдуулан, Үндэсний баялгийн сангийн асуудал, төрийн үйл ажиллагааны ил тод байдлыг хангах нэгдсэн бодлого, төрийн бүтээмж, нээлттэй засаглалын түншлэлийн асуудал, хөгжлийн бодлого, төлөвлөлтийн баримт бичиг, Засгийн газрын үйл ажиллагааны хөтөлбөрийн хэрэгжилтэд хяналт тавих асуудлыг Монгол Улсын Тэргүүн Шадар сайд бөгөөд Эдийн засаг, хөгжлийн сайдын, хууль тогтоомж, Засгийн газрын шийдвэрийн биелэлтэд хяналт тавих асуудлыг Монгол Улсын сайд Засгийн газрын Хэрэг эрхлэх газрын даргын, хилийн бүс дэх тээвэр, логистикийн нэгдсэн сүлжээг хөгжүүлэх, хилийн боомтын хөгжлийн бодлого, төлөвлөлт, хилийн боомтын болон стратегийн орд газрыг холбосон дэд бүтцийн бүтээн байгуулалт, шинэчлэлийн асуудлыг Сангийн сайдын, хотын хэт төвлөрлийг сааруулах, нийгмийн үйлчилгээг 20 минутын дотор авах хүнд ээлтэй шинэ орчин, нөхцөлийг бүрдүүлэх бодлого зохицуулалт, авто замын түгжрэлийг бууруулах асуудлыг Хот байгуулалт, барилга, орон сууцжуулалтын сайдын эрхлэх асуудалд тус тус хамааруулахаар заасан байна. Ерөнхий сайд Г. Занданшатар, Үүний хүрээнд тусгай чиг үүрэг бүхий сайдын институцийг бусад бодлогын яамдад зохистойгоор хуваарилж, төрийн бүтцийг цомхон-зохистой, уялдаа холбоотой, хариуцлагатай болгохыг зорьж байна. Энэ нь зөвхөн хэмнэх алхам биш, харин бодлого, хэрэгжилт, хариуцлагын гүйцэтгэлийг нэг цонхонд төвлөрүүлж, институт хоорондын давхардлыг арилгах стратегийн өөрчлөлт юм хэмээн танилцуулсан. Хэлэлцэж буй асуудалтай холбогдуулан УИХ-ын гишүүд асуулт асууж, байр сууриа илэрхийлсэн. Тухайлбал, УИХ-ын гишүүн Э. Одбаяр, Засгийн газрын бодлогын тогтвортой байдал, залгамж чанарыг хадгалж Засгийн газрын бүтцийг зарчмын хувьд хэвээр үлдээсэн гэж танилцуулсантай энэхүү хэлэлцүүлж буй бүрэлдэхүүн нийцэж буй эсэхийг тодруулсан. Мөн тэрбээр Засгийн газрын үйл ажиллагааны хөтөлбөрийн хэрэгжилтэд хяналт тавих асуудлыг Эдийн засаг, хөгжлийн сайдын эрхлэх асуудалд хамааруулахаар тусгасныг буруу гэж үзэж байгаагаа илэрхийлсэн. Төлөвлөлт, төсөвлөлт, хяналт 3 нэг байгууллагад байх нь учир дутагдалтай гээд, Засгийн газрын хяналт хэрэгжүүлэх газар Хэрэг эрхлэх газрын харьяанд байх нь зүйтэй гэлээ. Ерөнхий сайд Г. Занданшатар, Засгийн газрын уламжлал, шинэчлэлийн бодлогыг хослон хэрэгжүүлнэ. Засгийн газрын мөрийн хөтөлбөрийн залгамж чанар, уламжлалыг хадгална. Ер нь Засгийн газар өөрчлөгдөж, яамд солигдон, бодлого нь өөрчлөгдөхөөр гадаад, дотоодын хөрөнгө оруулагчид төдийгүй нийт ард иргэдэд маш их хүндрэл учруулдаг. Нэг цахилгаан станц барих гэж байснаа өөрчлөөд өөр цахилгаан станц бариад явчихдаг. Энэ мэт чирэгдэл ард иргэдэд хүнд дарамт учруулж, хөрөнгө оруулагчдад эргэлзээ төрүүлсэн жишээ, судалгаа олон байна. Тиймээс бодлогын залгамж чанарыг хадгална гэж зорьж байгаа юм. Мөрийн хөтөлбөр, хийх ажил нь тодорхой бөгөөд Засгийн газрын Тэргүүн шадар сайд, Шадар сайдын эрхлэх асуудлуудыг илүү тодорхой болгохыг зорьсон. Засгийн газар дахь хяналтын асуудал маш чухал. Засгийн газраас гаргасан шийдвэрт хяналт тавих чиг үүрэг Хэрэг эрхлэх газарт байгаа. Харин эдийн засгийн бодлого, төлөвлөлт түүний хяналт, хэрэгжилтийг цаашдаа Мэргэжлийн хяналт, бүтээмжийн зөвлөл хангах ажиллах байдлаар шинэчлэх юм."
  },
  {
    "id": "75130-2",
    "url": "https://www.parliament.mn/nn/75130/",
    "title": "ТББХ: Засгийн газрын бүрэлдэхүүний тухай хуульд өөрчлөлт оруулах тухай хуулийн төслийг хэлэлцэхийг дэмжлээ",
    "date": "2025-06-23",
    "category": "Байнгын хороо",
    "part": 2,
    "totalParts": 2,
    "content": "Мэргэжлийн хяналттай байх нь зүйтэй гэсэн асуудал яригдаж байгаа. Хүүхдэд худалдаж буй хүнсний бүтээгдэхүүн эрүүл ахуй, чанарын шаардлага хангаж буй эсэхийг хянадаг газар байхгүй болсон талаарх шүүмжлэл Засгийн газарт их ирж байна. Мөн яам бүрээс сар алгасалгүй янз бүрийн шалгалт хийж хувийн хэвшилд хүндрэл чирэгдэл учруулдаг болсон талаар мэдээлэл их ирж байна. Тийм учраас хяналтыг тодорхой болгох зорилгоор Тэргүүн шадар сайдын эрхлэх асуудлын хүрээнд шилжүүлсэн гэсэн хариулт өгсөн юм. УИХ-ын гишүүд асуулт асууж, үг хэлсний дараа санал хураалт ячвуулахад хуралдаанд оролцсон гишүүдийн олонх Засгийн газрын бүрэлдэхүүний тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүдийг хэлэлцэх нь зүйтэй гэж үзэн, Байнгын хорооны санал, дүгнэлтийг чуулганы нэгдсэн хуралдаанд танилцуулахаар тогтлоо хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75129,
    "url": "https://www.parliament.mn/nn/75129/",
    "title": "ТБХ: Хууль хүчингүй болсонд тооцох тухай хуулийн төслийг хэлэлцэхийг дэмжив",
    "date": "2025-06-23",
    "category": "Байнгын хороо",
    "content": "Улсын Их Хурлын Төсвийн байнгын хорооны өнөөдрийн (2025.06.23) хуралдаанаар хоёр асуудал хэлэлцэн шийдвэрлэв. Эхлээд Засгийн газраас 2025 оны 6 дугаар сарын 19-ний өдөр өргөн мэдүүлсэн Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслийн хэлэлцэх эсэх хэлэлцүүлгийг хийсэн юм. Хууль санаачлагчийн илтгэлийг Улсын Их Хурлын гишүүн, Засгийн газрын гишүүн, Хүнс, хөдөө аж ахуй, хөнгөн үйлдвэрийн сайд Ж. Энхбаяр танилцуулав. Улсын Их Хурлын 2024 оны 4 дүгээр сарын 19-ний өдрийн чуулганы нэгдсэн хуралдаанаар Гаалийн албан татвараас чөлөөлөх тухай хуулийг хэлэлцэн, улаан буудайн гурил, мал, амьтны тэжээл, тэжээлийн нэмэлтийг гаалийн албан татвараас чөлөөлж, тоо, хэмжээ болон хугацааны хязгаарлалтгүй импортлохоор эцэслэн баталсан. Хууль тухайн хүндрэлтэй цаг үедээ хүнсний гол нэрийн бүтээгдэхүүний хангамж, нийлүүлэлтийн тогтвортой байдлыг хангах, мал аж ахуйн салбарыг эрсдэлээс хамгаалах зорилгодоо хүрсэн учраас Гаалийн албан татвараас чөлөөлөх тухай хууль хүчингүй болгох тухай хуулийн төслийг өргөн мэдүүлсэн хэдий ч дэмжигдээгүйг дурдсан. Энэ хуулийн үйлчлэл зөвхөн улаан буудайн гурил үйлдвэрлэгчдийн үйл ажиллагаанд бус хөдөө аж ахуйн салбарын суурь үйлдвэрлэл болох газар тариалан, мал аж ахуйн болон тэжээлийн үйлдвэрлэл, түншлэл нь техник, тоног төхөөрөмж, ургамал хамгааллын бодис, бордооны ханган нийлүүлэлтийн үйл ажиллагаа зэрэг хөдөө аж ахуйн нийлүүлэлтийн сүлжээнд тогтворгүй нөхцөл байдлыг үүсгэхээр байгаа аж. Хүнсний тухай хуулиар монгол хүний физиологийн хэрэгцээнд зайлшгүй шаардлагатай малын мах, сүү, тарианы үр, улаан буудай, гурил, ундны усыг “стратегийн хүнс” гэж тодорхойлсон бөгөөд тус хуулийн 5 дугаар зүйлийн 51.1-д зааснаар “Хүнсний асуудал эрхэлсэн төрийн захиргааны төв байгууллага тухайн жилд экспортлох, импортлох стратегийн хүнсний нэр төрөл, тоо хэмжээний талаарх саналыг Хүнсний аюулгүй байдлын үндэсний зөвлөлд хүргүүлж, тус Үндэсний зөвлөлөөс Монгол Улсын тухайн жилд экспортлох, импортлох хүнсний нэр төрөл, тоо хэмжээг тогтоодог. Мөн салбарын дунд хугацааны бодлогын хэрэгжилттэй уялдахгүй, хүнс, хөдөө аж ахуйн салбарт оруулсан хөрөнгө оруулалтын үр дүнд сөргөөр нөлөөлж, аж ахуйн нэгж, үйлдвэрлэгч, малчид, тариаланчдыг өрийн дарамтад оруулах, хөдөөд ажлын байрыг бууруулах, хот сууринд шилжих, хүн амын нягтралыг нэмэгдүүлэх нөлөө үзүүлэхээр байгааг төслийн танилцуулгад дурдав. Хүнс, хөдөө аж ахуйн салбарт байгалийн гамшиг, уур амьсгалын өөрчлөлт, олон улсын харилцаа, эдийн засгийн ээдрээтэй бөгөөд таамаглашгүй нөхцөл байдал, давагдашгүй хүчин зүйлээс олон эрсдэл учирдаг болохыг Ж. Энхбаяр сайд танилцуулав. Ковид 19 цар тахлын сорилтууд нь улс орнуудад бие даасан, тогтвортой, тэсвэртэй, даван туулах хүч чадалтай байх сургамжийг өгсөн болохыг тодотгов. 2025 оны хаврын тариалалт энэ сарын 19-ний өдрийн байдлаар 470 мянган га буюу 73.2 хувийн гүйцэтгэлтэй байгаа бөгөөд тариалалтын технологит хугацаа дууссан энэ үед улаан буудай 264 мянган га буюу 85.3 хувийн гүйцэтгэлтэй гарч байгаа гэв. Гадаад улс орны геополитикийн нөхцөл, улс төрийн хурцадмал байдал, ОХУ-аас баримталж буй төрийн бодлого шийдвэрийн хүрээнд тодорхойгүй хугацаагаар улаан буудай, малын тэжээлийн экспортыг хязгаарласан, валютын ханшийн өөрчлөлт зэргээс шалтгаалан импортын гурилын үнэ өсөх нөхцөл үүсээд байгаа гэв. Иймээс хөдөө аж ахуйн салбарт үүссэн бодит байдалд үндэслэн Гаалийн албан татвараас чөлөөлөх тухай хуулийг хүчингүй болсонд тооцох тухай хуулийн төслийг боловсруулсан гэв. Төсөл санаачлагчийн илтгэлтэй холбогдуулан Улсын Их Хурлын гишүүн Д. Пүрэвдаваа, З. Мэндсайхан, Р. Батболд, Ж. Батжаргал, Ц. Даваасүрэн нар асуулт асууж, Ж. Энхбаяр сайдаас хариулт авсны дараа санал хураалт явууллаа. Байнгын хорооны хуралдаанд оролцсон Улсын Их хурлын 18 гишүүний 77.8 хувь нь Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслийг үзэл баримтлалын хүрээлэнд хэлэлцэхийг дэмжив. Иймд энэ талаарх Байнгын хорооны санал, дүгнэлтээ чуулганы нэгдсэн хуралдаанд танилцуулахаар шийдвэрлэв. Дараа нь “Байнгын хорооны тогтоолд өөрчлөлт оруулах тухай” Байнгын хорооны тогтоолын төслийг хэлэлцэн баталлаа. Төсвийн байнгын хорооны 2025 оны 6 дугаар сарын 10-ны өдрийн хуралдаанаар Санхүүгийн зохицуулах хорооны орон тооны бус гишүүнд нэр дэвшигчтэй хийх нэр дэвшигчийн сонсголыг 2025 оны 6 сарын 25-ны өдөр зохион байгуулахаар товлож, сонсгол даргалагчаар Улсын Их Хурлын гишүүн Г. Дамдиннямыг томилсон. Сонсгол даргалагчаар томилогдсон гишүүнээс гаргасан хүсэлтийн дагуу төслийг боловсруулсан бөгөөд тус сонсголын даргалагчаар Улсын Их Хурлын гишүүн Б. Заяабалыг томилох өөрчлөлтийг хийхээр төсөлд тусгажээ. Ц. Даваасүрэн даргын танилцуулгатай холбогдуулан гишүүд асуулт асуух, үг хэлэх шаардлагагүй хэмээн үзсэн тул батлах санал хураалт явууллаа. Санал хураалтад оролцсон Улсын Их Хурлын 18 гишүүний 11 нь дэмжсэнээр “Байнгын хорооны тогтоолд өөрчлөлт оруулах тухай” Байнгын хорооны тогтоолын төсөл батлагдав. Үүгээр өнөөдрийн хуралдаан өндөрлөлөө хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75080-1",
    "url": "https://www.parliament.mn/nn/75080/",
    "title": "НББХ: Б.Түвшин нарын 41 гишүүний санаачилсан хуулийн төслийг хэлэлцэхийг дэмжиж, нэр дэвшигчийн сонсголын тов тогтоох тогтоолыг баталлаа",
    "date": "2025-06-18",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Нийгмийн бодлогын байнгын хороо өнөөдөр (2025.06.18) хуралдаж, Нийгмийн даатгалын ерөнхий хуульд нэмэлт, өөрчлөлт оруулах тухай хуулийн төслийг хэлэлцэх, эсэх асуудлыг хэлэлцэж, Нийгмийн даатгалын үндэсний зөвлөл (НДҮЗ)-ийн гишүүнд нэр дэвшигчийн сонсголын тов тогтоох, сонсгол даргалагчийг сонгох тухай тогтоолыг баталлаа. Нийгмийн даатгалын ерөнхий хуульд нэмэлт, өөрчлөлт оруулах тухай хуулийн төслийг Улсын Их Хурлын гишүүн Б. Түвшин нарын 41 гишүүн энэ оны тавдугаар сарын 09-ний өдөр өргөн мэдүүлсэн юм. Хууль санаачлагчийн илтгэлийг Байнгын хороны хуралдаанд Улсын Их Хурлын гишүүн Б. Түвшин хийлээ. Хууль санаачлагчид хуулийн төслийг хүн, хуулийн этгээдийн ажил, бизнес, үйл ажиллагаа чөлөөтэй эрхлэх таатай орчныг бүрдүүлэх, ачааллыг бууруулах, ашиг орлого, өрсөлдөх чадвар, ажлын байр нэмэгдүүлэх, цаашлаад далд эдийн засгийг ил болгож, чөлөөт зах зээлийн харилцааг тэлж, татвар, нийгмийн даатгалын сангийн орлогыг нэмэгдүүлэх хэрэгцээ, шаардлагыг харгалзан боловсруулжээ. Хуулийн төсөлд, ажил гүйцэтгэх, хөлсөөр ажиллах болон тэдгээртэй адилтгах гэрээний орлогыг нийгмийн даатгалын шимтгэл ногдох орлогоос хасах, эдгээр гэрээний үндсэн дээр хүнийг ажиллуулж, цалин хөлс олгосон тохиолдолд тухайн хугацаанд ногдох нийгмийн даатгалын шимтгэлийг ажил олгогчоор нөхөн төлүүлэх, мөн хоол, унаа, орон сууцны ашиглалтын төлбөр, түлээ, нүүрсний мөнгийг нийгмийн даатгалын шимтгэл ногдох орлогоос хасахаар заасан байна. Түүнчлэн ажил олгогчийн нийгмийн даатгалын шимтгэл төлөх сарын цалин хөлс, түүнтэй адилтгах орлогын дээд хэмжээг ажилтны нэгэн адилаар тухайн үед мөрдөж байгаа сарын хөдөлмөрийн хөлсний доод хэмжээг 10 дахин нэмэгдүүлсэнтэй тэнцүү хэмжээгээр тогтоохоор тусгажээ. Хуулийн төсөлтэй холбогдуулан бодлогын өөрчлөлтийн нөлөөллийг зардал, үр өгөөжийн шинжилгээ буюу Cost Benefit Analysis-ний аргаар тооцож үзсэн талаар Улсын Их Хурлын гишүүн Б. Түвшин танилцуулж, зардлын бага, дундаж, өндөр хувилбар бүхий нөхцөлөөр тооцоход бүх хувилбарууд эерэг үр өгөөжтэй гарсныг онцолсон юм. Хуулийн төсөл батлагдаж, бодлогын өөрчлөлт гарсны нөлөөллийн үр дүнг өнөөгийн үнэ цэнээр тооцоход дунджаар 254.0 тэрбум төгрөгийн цэвэр үр өгөөжтэй байхаар гарсан байна. Мөн 2025-2027 онд ажил гүйцэтгэх, хөлсөөр ажиллах болон тэдгээртэй адилтгах гэрээний орлогыг нийгмийн даатгалын шимтгэл ногдох орлогын бүрэлдэхүүнээс хассанаар 1508, хоол, унаа, түлээ, нүүрс, орон сууцны ашиглалтын зардлыг нийгмийн даатгалын шимтгэл ногдох орлогын бүрэлдэхүүнээс хассанаар 2479, ажил олгогчийн хариуцан төлөх нийгмийн даатгалын шимтгэлийн хэмжээнд дээд хязгаар тогтоосноор 14371, нийт 18358 ажлын байр нэмэгдэнэ гэж тооцжээ. Шинээр бий болох ажлын байрны өсөлтөөр нийгмийн даатгалын шимтгэлийн болон татварын орлого 2025-2027 онд дунджаар 242.1 тэрбум төгрөгөөр өсөх юм. Түүнчлэн макро эдийн засагт үзүүлэх нөлөөллийг SVAR буюу Structural Vector Autoregre загвараар тооцоход ДНБ эхний жилд 973 тэрбум, хоёр дахь жилд 820 тэрбум, гурав дахь жилд 695 тэрбум төгрөг, нийт 2.5 их наяд төгрөгөөр нэмэгдэхээр байгааг тэрбээр дурдав. Хуулийн төсөл батлагдсанаар хүн, хуулийн этгээдийн бизнес эрхлэх таатай орчин бүрдэж, эдийн засаг, хууль зүйн дарамт, эрсдэл буурч, тэдгээрийн ашиг орлого, үйл ажиллагааны төрөл нэмэгдэх, ажил олгогчийн нийгмийн даатгалын шимтгэлийн ачаалал буурч ажилтнуудынхаа цалин хөлсийг нэмэх, нийгмийн асуудлыг шийдвэрлэх, хөнгөвчлөх боломж нэмэгдэх, ажилтны ашиг орлого, худалдан авах чадвар сайжирч, хэрэглээ өсөх, ажлын байр нэмэгдэж, хөдөлмөр эрхлэлтийн түвшин өсөж, ажилгүйдэл буурах, бичил, жижиг, дунд бизнес эрхлэгчдийн өрсөлдөх чадвар нэмэгдэх, улсын эдийн засгийн эргэлт сайжрах, юмны үнэ буурах зэрэг нийгэм, эдийн засгийн болон хууль хоорондын зөрчил арилах зэрэг эрх зүйн эерэг нөлөөтэйг Улсын Их Хурлын гишүүн Б. Түвшин тэмдэглэв. Эдгээрийн нөлөөгөөр Монгол Улсын эдийн засаг сэргэн тэлж, далд эдийн засаг ил болж, татварын суурь өргөжиж, нийгмийн даатгалын сангийн орлого нэмэгдэх юм. Хууль санаачлагчийн илтгэлтэй холбогдуулан Улсын Их Хурлын гишүүн А. Ариунзаяа, Д.Үүрийнтуяа, Ц. Идэрбат, С. Зулпхар, М. Ганхүлэг, С. Эрдэнэбат, Байнгын хорооны дарга Л. Энхнасан нар асуулт асууж, хариулт авлаа. Улсын Их Хурлын гишүүд хуулийн төслийн зохицуулалт, үүрэг, нөлөөллийг нийгэмд зөвөөр ойлгуулах, ажил олгогчид болон ажилтнуудад шууд тусах үр нөлөөг нягтлах, санхүүгийн үр дагаварын тооцооллыг зөв тооцож, эрх зүйн ойлголтуудыг нэгтгэх, Засгийн газраас боловсруулж буй хуулийн төсөл, яам болон холбогдох байгууллагын саналыг харгалзан үзэж, хамтатган боловсруулах зэрэг асуудлыг хөндөж, тодорхой хариулт, тайлбар авсан юм. Мөн хуулийн үйлчлэлийг сонголттой болгох буюу даатгуулагчдад хэрэглэх, хэрэглэхгүй байх боломж өгдөг байхаар зохицуулж болох эсэх, Нийгмийн даатгалын сангийн орлогыг тасалдуулахгүй байх үүднээс зохицуулалт, тохируулга хийж боломжтой эсэх, тооцоо судалгаатай байж том тогтолцоогоо эвдэхгүй байхад анхаарах, бизнес эрхлэгч, татвар төлөгч, орлого төвлөрүүлэгчдийнхээ эрх ашгийг хамгаалж, шимтгэлийн бааз сууриа нэмэгдүүлэх бодлогы хэрэгжүүлэх зэрэг олон өнцгөөс асуудалд хандаж байлаа. Хууль санаачлагчид, ажлын хэсгийн гишүүдээс асуулт асууж, хариулт авсны дараа Улсын Их Хурлын гишүүд хэлэлцэж буй асуудалтай холбогдуулан үг хэлэв. Улсын Их Хурлын гишүүн Д.Үүрийнтуяа хуулийн төсөлд туссан гурван зохицуулалтын нэг буюу хоол, унаа, орон сууцны ашиглалтын төлбөр, түлээ, нүүрсний мөнгөнд оногдуулж буй шимтгэлийн тооцоон дээр санал зөрүүтэй байгаа нь хамтраад шийдвэрлэх боломжтой гэдгийг онцолж, Улсын Их Хурал, Засгийн газар ойлголцож, хамтарч ажиллах нь чухал байгааг анхааруулсан юм. Улсын Их Хурлын гишүүн Б. Түвшин бизнесийн орлогыг хамгаалах шаардлага тулгамдаж байгааг дурдан, өнөөдрийн татвар, шимтгэлийн өндөр ачаалал хэвээр үргэлжилбэл харин ч Нийгмийн даатгалын сангийн нөхцөл байдлыг улам хүндрүүлж, дампуурахад хүргэх эрсдэлтэй гэв. Тэрбээр Улсын Их Хурлын гишүүд хууль санаачлахдаа Засгийн газрын бодлоготой нийцүүлэх ёстой гэсэн хандлага байж болохгүйг санууллаа. Мөн Улсын Их Хурлын гишүүн О. Саранчулуун хуулийг хэсэгчилсэн байдлаар өөрчилж засварлахдаа бүхэл тогтолцоогоо эвдэх эрсдэлээс болгоомжлох нь зүйтэй гэсэн бол Улсын Их Хурлын гишүүн С. Зулпхар хуулийн төслөөр зохицуулсан харилцааны талаар нийгмийн эрэлт байгаа бол хууль тогтоогчид түүнд тохирсон шийдлийг гаргах ёстой гэж үзэж байгаагаа илэрхийлээд, холбогдох тооцоо судалгааг нарийвчлан хийхийг зөвлөж, Нийгмийн даатгалын сангийн үйл ажиллагааг хэвийн байгааг мэдээлсэн юм. Түнчлэн Улсын Их Хурлын гишүүн Ж. Баясгалан холбогдох эрх зүйн орчныг шинэчлэх талаар Засгийн газар хурдтай ажиллах шаардлагатайг зөвлөж, хөгжлий бэрхшээлтэй иргэдийн мэдээлэл, судалгаа, тоо баримтыг нарийвчлан гаргаж ажиллах тухай Улсын Их Хурлын гишүүн О. Саранчулуун шаардлагатай санал нэг байгаагаа илэрхийллээ. Улсын Их Хурлын гишүүн Х. Болормаа хуулийн төслийг дэмжиж байгаагаа онцлоод, аж ахуйн нэгжүүдэд оногдож байгаа ачаалал, эрсдэлийг өөр арга хэлбэрүүдээр нөхөх боломжийг эрэлхийлж ажиллах нь зүйтэй гэсэн бол Улсын Их Хурлын гишүүн Ө."
  },
  {
    "id": "75080-2",
    "url": "https://www.parliament.mn/nn/75080/",
    "title": "НББХ: Б.Түвшин нарын 41 гишүүний санаачилсан хуулийн төслийг хэлэлцэхийг дэмжиж, нэр дэвшигчийн сонсголын тов тогтоох тогтоолыг баталлаа",
    "date": "2025-06-18",
    "category": "Байнгын хороо",
    "part": 2,
    "totalParts": 2,
    "content": "Шижир төрийн байгууллагууд одоо байгаа байдалдаа сэтгэл ханаад, өөрчлөлт шинэчлэлийг хүлээн зөвшөөрдөггүй болсныг шүүмжилж, сүүлийн дөрвөн жилд төрийн албан хаагчдын тоо 10 хувиар өссөн бол аж ахуйн нэгжид ажилладаг албан хаагчдын тоо энэ хугацаанд ердөө 8.9 хувиар өссөн тухай дурдаад, татвар, шимтгэлийн зөв бодлого, орчинтой байсан бол хувийн хэвшилд ажиллагсад илүү өсөх байсан гэлээ. Дэлхийн аль ч улсад иргэний хуулиар зохицуулсан гэрээний дагуу олж байгаа орлогыг хөдөлмөрийн харилцаатай адилхан үзэж, татвар шимтгэл авдаггүй болохыг тэрбээр онцлоод зөвхөн Нийгмийн даатгалын сангийн орлого талаас асуудалд хандахгүй байхыг уриалав. Нийгмийн бодлогын байнгын хорооны дарга Л. Энхнасан Улсын Их Хурлын гишүүн Б. Түвшин нарын санаачлан боловсруулсан хуулийн төсөлтэй нэгтгэн хэлэлцэх үүднээс боловсруулж буй хуулийн төслөө нэн даруй өргөн мэдүүлэхийг Засгийн газарт чиглэл болголоо. Улсын Их Хурлын гишүүд үг хэлсний дараа санал хураалт явуулахад Нийгмийн даатгалын ерөнхий хуульд нэмэлт, өөрчлөлт оруулах тухай хуулийн төслийг үзэл баримтлалын хүрээн хэлэлцэхийг Байнгын хорооны хуралдаанд оролцсон гишүүдийн дийлэнх олонх дэмжив. Дараа нь НДҮЗ-ийн даатгуулагчийг төлөөлсөн гишүүнд нэр дэвшигчийн сонсголын тов тогтоох, снсгол даргалагчийг томилох тухай Байнгын хорооны тогтоолын төслийг хэлэлцлээ. Тогтоолын төсөлд сонсголыг Улсын Их Хурлын гишүүн С. Зулпхараар даргалуулан энэ оны долдугаар сарын 01-ний өдөр зохион байгуулахаар тусгасныг Байнгын хорооны хуралдаанд оролцсон гишүүдийн олонх дэмжсэн юм. Иймд уг тогтоолыг батлагдсанд тооцов гэж Улсын Их Хурлын Хэвлэл мэдээллийн газраас мэдээллээ."
  },
  {
    "id": 75079,
    "url": "https://www.parliament.mn/nn/75079/",
    "title": "ТЗХДХ: \"Бусдаар гүйцэтгүүлсэн ажил, үйлчилгээний төлбөр, хураамж\"-ийн зарцуулалтын талаарх холбогдох байгуулагуудын мэдээллийг сонслоо",
    "date": "2025-06-18",
    "category": "Байнгын хороо",
    "content": "Улсын Их Хурлын Төсвийн зарлагын хяналтын дэд хорооны өнөөдрийн /2025.06.18/ хуралдаан 17 цаг 30 минутад, гишүүдийн 58.3 хувийн ирцтэй эхлэв. Хуралдааны эхэнд Дэд хорооны дарга Д. Батбаярын танилцуулсан хэлэлцэх асуудалтай холбогдуулан асуулт асууж, үг хэлэх гишүүн байсангүй. Иймд Төсвийн ерөнхийлөн захирагч нарын 2024 оны урсгал зардлын \"Бусдаар гүйцэтгүүлсэн ажил, үйлчилгээний төлбөр, хураамж\"-ийн зарцуулалтын талаарх Сангийн яам, Үндэсний аудитын газар болон холбогдох бусад байгууллагын мэдээллийг сонслоо. Сангийн яамны Төсвийн бодлого, төлөвлөлтийн газрын дарга М. Санжаадорж “Бусдаар гүйцэтгүүлсэн ажил, үйлчилгээний төлбөр, хураамж\"-ийн зарцуулалтын талаарх мэдээлэлдээ, хууль эрх зүйн орчин, хуулийн хэрэгжилт, олон улсын ангилал, бусдаар гүйцэтгүүлсэн төлбөр, хураамжид зарцуулсан төсөв, дүн шинжилгээний талаар хөндөн ярьсан юм. Тэрбээр, төсөв нь нэг талдаа төрийн үйлчилгээг хүргэх зорилготой ч нөгөө талдаа төр үйлчилгээгээ хүргэхийн тулд хувийн хэвшлээр гүйцэтгүүлэх шаардлагатай байдгийг онцолсон. Түүнчлэн бусдаар гүйцэтгүүлсэн бусад нийтлэг ажил, үйлчилгээний төлбөр, хураамж 2023 онд нийтдээ 1 их наяд 43.1 тэрбум төгрөг батлагдаж байсан бол 2024 онд 1 их наяд 395.9 тэрбум төгрөгийг зарцуулсан байна гэв. Энэ талаарх тодорхой мэдээллийг доорх зурагнаас харна уу. Үргэлжлүүлэн уг асуудалтай холбогдуулан гаргасан Үндэсний аудитын газрын дүгнэлтийг тус газрын Санхүү, нийцлийн аудитын газрын захирал, тэргүүлэх аудитор Ц. Наранчимэг танилцуулсан. Тэрбээр, Төрийн аудитын байгууллага Төсвийн тухай хуульд заасны дагуу 06 дугаар сарын 10-ны өдөр Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайланд аудит хийж, дүгнэлтээ Улсын Их Хурал, Засгийн газар, холбогдох байгууллагуудад хүргүүлснийг дурдаад, Монгол Улсын 2024 оны нэгдсэн төсвийн гүйцэтгэлд урсгал зардалтай холбоотой ямар асуудлуудад төрийн аудитын байгууллагаас дүгнэлт гаргасан талаар товч танилцуулав. Монгол Улсын 2024 оны нэгдсэн төсвийн урсгал зардлыг сонгуулийн жилийг дагнасан амлалтын шинжтэй зардлуудыг төсвийн жилийн дундуур нэмж төлөвлөн, тодотголоор нэмэгдүүлж баталсан нь Төсвийн тухай хуулийн төсвийг үр ашигтай, хэмнэлттэй байхаар төлөвлөж зарцуулах, Төсвийн тогтвортой байдлын тухай хуулийн төсвийн хөрөнгийн хуваарилалт, байршуулалт, хэрэглээ нь эдийн засгийн үр ашигтай, нийгмийн ач холбогдолтой байх зарчмуудад нийцэхгүй байна хэмээн дүгнэсэн гэлээ. Мөн тэрбээр, 2024 онд нийт зарлага, цэвэр зээлийн 73.6 хувийг урсгал зардал эзэлж байна. Улсын төсвийн ерөнхийлөн захирагчид төсвийг үнэн зөв, бодитой төлөвлөөгүйгээс улсын төсвийн нийт зарлага ба цэвэр зээлд эзлэх урсгал зардлын хэмжээ тэлж, улсын хөгжлийн бүтээн байгуулалт, дэд бүтцийн хөгжилд чиглэсэн хөрөнгө оруулалт, санхүүжилтийн гүйцэтгэл хангалтгүй байна гэж үзсэнийг дурдлаа. Хэлэлцэж байгаа асуудалтай холбоотой бараа, үйлчилгээний бусад зардал, бусдаар гүйцэтгүүлсэн ажил, үйлчилгээний төлбөр, хураамжийн зардлыг үндсэн үйл ажиллагааны төлбөрөөс бусад төлбөр, арга хэмжээг багцлан төлөвлөж, эдийн засгийн ангиллаас гардаг зардлуудад зарцуулж, нийт дүнгээр тайлагнаж байгаа нь төсвийн зарцуулалтын ил тод, хариуцлагатай байдал, төсвийн сахилга батыг алдагдуулж байна гэж аудитын тайлангаараа гаргаж ирснийг Санхүү, нийцлийн аудитын газрын захирал, тэргүүлэх аудитор дүгнэлтдээ онцолж байлаа. Мэдээлэлтэй холбогдуулан Улсын Их Хурлын гишүүн Ж. Батжаргал, Ж. Баярмаа, Дав. Цогтбаатар, Б. Заяабал, Ө. Шижир, Д. Батбаяр нар асуулт асууж, үг хэлсэн. Гишүүд 2025 оны төсвийг хэлэлцэх үеэр бусдаар гүйцэтгүүлсэн ажил, үйлчилгээний төлбөр, хураамж огцом нэмэгдсэн байгаад анхаарлаа хандуулж зардлыг бууруулах шаардлагатай талаар хөндөн ярьсан. Ерөнхий нэршилтэй ихээхэн хэмжээтэй тооны цаана байгаа асуудлыг ил болгохын тулд эдийн засгийн ангиллаа тодорхой болгож, нарийсгах, улмаар аудитын дүгнэлтийг бусдаар гүйцэтгүүлэх ажил, үйлчилгээ өссөн талаас нь бус өгөөж, үр дүн рүү чиглүүлэх нь зүйтэй гэсэн саналыг хэлж байлаа. Түүнчлэн Төрийн сангаас хийсэн гүйлгээг аудитын байгууллага хянаад, буруу байвал тухайн гүйлгээг нь шууд зогсоодог чиглэлрүү явах шаардлагатай гэж байлаа. Бусдаар гүйцэтгүүлсэн ажил, үйлчилгээний төлбөр, хураамж жилийн 25 хувийн өсөлттэй байна. Үүнд Төсвийн тогтвортой байдлын зөвлөлийн байр суурийг тодруулахын зэрэгцээ төсвийн ангиллыг хэрхэн тодорхой болгох талаар лавлаж байлаа. Үндэсний аудитын газрын Санхүү, нийцлийн аудитын газрын захирал, тэргүүлэх аудитор Ц. Наранчимэг, Бусдаар гүйцэтгэх ажил, үйлчилгээний зардлынхаа төсвийн ангиллыг тодорхой болгох зөвлөмжийг Сангийн сайдад өгсөн гээд цаашдаа эдийн засгийн ангилалд хуваарилж байгаа зардлуудаа тодорхой болгоод үүнийгээ ямар үндэслэлээр оруулсан талаараа тайлбар, мэдээлэл хэсэгтээ тодотгоод, ил тод болгох шаардлагатай байна хэмээсэн. Түүнчлэн бид олон улсын бусад аудитын дээд байгууллагуудаас Төрийн сангийн гүйлгээний талаарх туршлагыг судалсан. Жишээлбэл, Бүгд Найрамдах Хятад Ард Улсын аудитын байгууллага төрийн сангийн өдөр тутмын гүйлгээг хянадаг тогтолцоотой байна. Бид энэ асуудлаар Сангийн яамны холбогдох удирдлагуудтай уулзаад, Төрийн сангийн гүйлгээг манай санхүүгийн тайлангийн аудитын программтай холбож, бодит цагийн хяналтыг хэрэгжүүлэх талаар ярилцаж, тодорхой ажлуудыг хийж, эхлүүлж байгаа гэсэн нэмэлт тайлбарыг өгсөн. Мөн Төсвийн тогтвортой байдлын зөвлөлийн гишүүн Л. Гангэрэл, бусдаар гүйцэтгэх ажил, үйлчилгээний зардлын тухайд олон улсын стандарт байдаг болохоор шинэ зүйл зохиох шаардлага байхгүй. Харин төсвийн зардлыг олон улсын стандартын дагуу зөв ангилж байгаа эсэхийг төрийн аудитын байгуулага нягталдаг байх шаардлагатай хэмээн хариулж байлаа. Хуралдааны төгсгөлд тайлан, мэдээлэлтэй холбогдуулан Төсвийн зарлагын хяналтын дэд хорооны дарга Д. Батбаяр үг хэлж, байр сууриа илэрхийлсэн. Тэрбээр, Өнөөдрийн мэдээллээс харахад, урсгал зардлыг хэт ерөнхий төлөвлөсөн, улмаар зардлуудыг эдийн засгийн ангилал, арга хэмжээ тус бүрээр нь нарийвчлан дахин төлөвлөх, төсөвлөх, зарцуулалтад тавих, санхүүгийн гүйцэтгэлийн хяналт, шалгалтын үр өгөөжийг дээшлүүлэх, эцсийн үр дүнтэй уялдуулах, үүний тулд гүйцэтгэлийн үндсэн үзүүлэлтийг нарийвчлан тогтоож улсын урт, дунд хугацааны зорилго, зорилт, хүрэх үр дүнтэй уялдуулан төлөвлөх шаардлагатай байна гэв. Мөн бүх шатны төсвийн ерөнхийлөн захирагчдын төсвийн сахилга бат, хариуцлагыг дээшлүүлэх, аудитын шалгалтаар илэрсэн аливаа зөрчлийн хариуцлагыг холбогдох хуульд нийцүүлэн хийдэл, зөрчлийг нь арилгуулах зэргээр арга хэмжээ авах нь зүйтэй гэв. Үндэсний аудитын газар гаргасан шийдвэрийнхээ хэрэгжилтийг хангуулдаг байх, УИХ-аас төсвийн зарлага, түүний гүйцэтгэлтэй холбогдуулан тодорхой асуудлаар мэдээлэл, судалгаа шаардахад, цаг хугацаанд нь чанартай мэдээллээр хангаж, парламент төсвийн хяналтыг бүрэн хэрэгжүүлэхэд үндсэн үйл ажиллагаагаа чиглүүлж ажиллахыг анхааруулснаар энэ өдрийн хуралдаан өндөрлөв хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75075-1",
    "url": "https://www.parliament.mn/nn/75075/",
    "title": "ХЗБХ: Эрүүгийн хуульд нэмэлт, өөрчлөлт оруулах тухай хуулийн төслийн хэлэлцүүлгийг хойшуулж, Байнгын хорооны тогтоолын төсөл батлав",
    "date": "2025-06-18",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Хууль зүйн байнгын хорооны өнөөдрийн (2025.06.18) хуралдаанаар гурван асуудал хэлэлцэхээр товлосон бөгөөд Улсын Их Хурлын гишүүн Х. Тэмүүжин нарын 20 гишүүнээс энэ оны 5 дугаар сарын 30-ны өдөр өргөн мэдүүлсэн хуулийн төслийн хэлэлцэх эсэх хэлэлцүүлгийг хийж эхэллээ. Эрүүгийн хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн талаарх хууль санаачлагчийн илтгэлийг Х. Тэмүүжин гишүүн Байнгын хорооны хуралдаанд танилцуулав. Улсын Их Хурлын нэр бүхий 20 гишүүний өргөн мэдүүлсэн төслөөр үндсэндээ таван асуудлыг хөндөж байгаа гэв. зүйн практик шаардлагатай болжээ. Монгол Улсын Эрүүгийн хуулийн “13.14 дүгээр зүйл. Худал мэдээлэл тараах” зүйлийг шүүхийн практикт хэрэглэх явцад иргэн, хэвлэл мэдээллийн хэрэгсэл төрийн байгууллага, албан тушаалтны үйл ажиллагааны талаар шүүмжлэл, хардлага, эргэлзээгээ илэрхийлж мэдээлэл түгээснийг “хуулийн этгээдийн ажил хэргийн нэр хүндэд халдсан” хэмээн эрүүгийн хэрэг үүсгэх, ял оногдуулах буруу жишиг тогтсон. Төрийн байгууллага, албан тушаалтныг хуулийн этгээд гэж үзэх нь хууль бус хэмээн Х. Тэмүүжин гишүүн тайлбарлав. Монгол Улсын Иргэний хууль дахь томьёоллоор ч төрийн байгууллага, албан тушаалтан нь хуулийн этгээд гэх статуст хамаарахгүй. Гэтэл Эрүүгийн хуулийн 13.14 дүгээр зүйлд заасан гэмт хэргийн хохирогчоор аль нэг төрийн байгууллагыг тогтоож буй нь Эрүүгийн хуулийн тодорхойгүй байдлаас үүдэлтэй. Сүүлийн үед төрийн байгууллага, тэр дундаа хууль сахиулах, гэмт хэрэгтэй тэмцэх байгууллагаас энэ төрлийн дийлэнх гомдол гаргадаг болсныг хэлж байв. Иймд Эрүүгийн хуулийн 13.14 дүгээр зүйлд заасан “хуулийн этгээд” гэх нэр томьёоны талаар хуульчилсан тайлбар хийж, төрийн байгууллагад хамаарахгүй гэдгийг тодотгохоор төсөл тусгасан байна. Орчин цагийн үндсэн хуулийн дэг журмаар “dignity” буюу нэр төр, алдар хүнд гэдэг ойлголтыг зөвхөн иргэнтэй холбогдуулж тайлбарлаж байгаа, харин төртэй холбогдуулан ийм төрлийн ойлголт байхгүй хэмээсэн. Одоо байгаа нөхцөлөөр Монгол Улсын төрийн байгууллагууд иргэнээсээ илүү алдар хүндтэй байх, ажил хэргийн нэр хүндэд нь халдсан гэх үндэслэлээр иргэнийхээ эсрэг гомдол гаргах үйл явц давтагдаад байгаа учраас ардчилсан Үндсэн хуультай улсын Эрүүгийн хуульд ийм зохицуулалт байж болохгүй хэмээн үзсэн байна. Хоёрдугаарт, Эрүүгийн хууль дахь гэмт хэргийн тухай ойлголтод “нийгэмд аюултай байдал” гэх ухагдахууныг хэрэглэх замаар эрүүгийн хуулийн 1.2 дугаар зүйлд заасан хууль ёсны зарчим буюу гэмт хэргийг зөвхөн хуулиар тодорхойлох зарчим, үзэл санааг гажуудуулан гэмт хэрэг нь Эрүүгийн хуульд заасан байхаас гадна нийгэмд аюултай гэх шинжийг агуулах ёстой, гэмт хэргийг нийгмийн аюулын шинж чанараар нь хэмжинэ, эрүүгийн хариуцлагыг гэмт хэргийн нийгмийн аюулын шинж чанарт нь тохируулан хүлээлгэнэ гэх үзэл сурталжсан, субьектив агуулга, хэмжүүр хуульчлагдсан хэмээн төсөл санаачлагчид үзжээ. Эрүүгийн хуулийн хууль ёсны зарчим нь гэмт хэрэг, түүнд хүлээлгэх ял, албадлагыг зөвхөн хуулиар тодорхойлох ёстой гэсэн агуулгыг илэрхийлдэг аж. Ингэснээр хэн нэгэн эрх мэдэлтэн өөрийн үзэмжээр бусдыг буруутгаж эрүүгийн ял, албадлага хэрэглэх дур зоргыг хязгаарладаг. Гэтэл Эрүүгийн хуульд хэн нэгний үйлдэл, эс үйлдэхүйг гэмт хэрэгт тооцох, ял, албадлагын арга хэмжээ хэрэглэхдээ “нийгэмд аюултай” гэх субьектив ойлголтыг нэмж хуульчилснаар шүүх үйлдэл, эс үйлдэхүйг гэмт хэрэгт тооцох, ял, албадлагын арга хэмжээ оногдуулж хүлээлгэхдээ “нийгмийн аюул” гэх хийсвэр ойлголт хэрэглэж “гэмт хэрэгт тооцох, ял оногдуулах эсэхийг зөвхөн хуулиар тодорхойлно” гэсэн эрүүгийн эрх зүйн хууль ёсны зарчмыг гажуудуулж шүүгч, прокурор, өмгөөлөгч өөрийн санаагаар томьёолох “нийгэмд аюултай, нийгэмд аюулгүй” гэсэн субьектив шалгуураар гэмт хэрэг, түүнд хүлээлгэх ял албадлагын арга хэмжээг тодорхойлж үнэлэх нөхцөлийг бүрдүүлж байна хэмээн Х. Тэмүүжин гишүүн танилцуулсан. Эрүүгийн хуулийн энэхүү хууль ёсны зарчмыг хийсвэр шалгууртай болгож, үүнийг нь шүүх хэрэглэж гэмт хэрэгт тооцох, оногдуулах ялын төрөл, хэмжээг тогтооход удирдлага болгож байгаа нь судалгаагаар тогтоогдсон байна. Түүнчлэн Монгол Улсын Эрүүгийн хуулийн 6.6 дугаар зүйлд гэмт хэрэг үйлдсэн этгээдэд хүлээлгэх ял, албадлагын арга хэмжээг хүндрүүлэх нөхцөл байдлыг тодорхой зааж, энэ зүйлд заагаагүй нөхцөл байдлыг харгалзан ял, албадлагын арга хэмжээг хүндрүүлэхийг хориглосон. Гэтэл шүүх шийдвэртээ хэргийг нийгэмд аюултай учраас, нийгмийн хор аюул бага учраас хэмээн ял, албадлагын арга хэмжээг тогтоож байгаа нь эрүүгийн эрх зүйн хууль ёсны зарчмыг үгүйсгэж буй бас нэг хэлбэр хэмээн төсөл санаачлагч илтгэлдээ онцлов. Иймд Монгол Улсын Эрүүгийн хуулийн нийгэмд аюултай байдал, нийгмийн аюулын шинж чанар гэсэн ойлголтыг хасах нь зүйтэй хэмээн холбогдох хуулийн төслийг боловсруулжээ. Үр дүнд нь шүүхийн практикт хэвшил болоод буй нийгмийн аюулын шинж чанар, хэр хэмжээ, нийгэмд аюултай байдал гэх субьектив үнэлэмжийг ашиглаж шүүх гэмт хэрэг мөн эсэхийг тодорхойлох, ял, албадлагын арга хэмжээний төрөл, хэмжээг тодорхойлохдоо ашиглахыг зогсоох юм байна. Гуравдугаарт, нэр томьёог жигдлэх зорилгоор “шалган шийдвэрлэх” гэдэг Эрүүгийн хуульд бичигдсэн ойлголтыг “хянан шийдвэрлэх” гэж жигдлэхээр төсөлд тусгажээ. Монгол Улсад хэрэг хянан шийдвэрлэхтэй холбоотой гурван үндсэн тогтолцоо байдаг гэдгийг Х. Тэмүүжин гишүүн дурдаад “Нотлох баримт хуурамчаар үйлдэх нь бүх хэргийн хянан шийдвэрлэх ажиллагаанд хамаатай. Гэтэл Эрүүгийн хуульд “шалган шийдвэрлэх” гээд хянан шийдвэрлэх ажиллагаанаас тусдаа юм шиг өөр ойлголт хуульчлагдсанаас болоод хууль хэрэглээний хувьд нэг мөр хэрэглэхэд төвөг учирч байгаа. Тийм учраас нэр томьёог жигдлэх зорилгоор шалган шийдвэрлэх гэдэг ойлголтуудыг бүгдийг нь хянан шийдвэрлэх болгож өөрчлөх нь зүйтэй хэмээн үзсэн” гэв. Дөрөвдүгээрт, Эрүүгийн хуульд эрүүгийн хариуцлага хэмээх нэр томьёог хэрэглэж улмаар бусад хуулиар энэхүү эрүүгийн хариуцлага хэмээх ухагдахууныг үндэслэл болгож нийгмийн харилцааг зохицуулсан нь Монгол Улсын Үндсэн хуулийн Нэгдүгээр зүйлийн 2 дахь хэсэгт заасан “шударга ёсны” зарчим, түүнийг Эрүүгийн хуульд “нэг гэмт хэрэгт нэг удаа ял оногдуулна” гэснийг зөрчихөд хүргэсэн байна. Эрүүгийн хууль дахь эрүүгийн хариуцлага гэсэн ухагдахуунд “ял, албадлагын арга хэмжээ” гэсэн хоёр өөр агуулга, эрх зүйн үр дагавар бүхий ойлголт хамаардаг. Гэтэл уг хоёр ойлголтыг нэгтгэж эрүүгийн хариуцлага хэмээн томьёолсоныг эрүүгийн эрх зүйн бус нийгмийн харилцааг зохицуулсан хуульд шууд иш татан хэрэглэж ял шийтгүүлээгүй, шүүх ял шийтгэх шаардлагагүй, хэдийгээр гэмт хэргийн шинжтэй үйлдэл, эс үйлдэхүй боловч түүний улмаас үүссэн үр дагавар нь ялимгүйн улмаас шүүх ял оногдуулахгүй эрүүгийн хуульд заасан албадлагын арга хэмжээ хэрэглэснийг хамааруулсан нь хүний эрхийг дордуулахад хүргэжээ. Иймд эрүүгийн хариуцлага гэх ойлголтыг нарийвчлан ял, албадлагын арга хэмжээ хэмээн зааглаж бусад хуулиар зохицуулах нийгмийн харилцаанд үзүүлж эрх зүйн үр дагаврыг зөвхөн эрүүгийн ял хэмээх ойлголтод хамааруулж хэрэглэх хууль зүйн практик тогтоох шаардлагатай болсон хэмээн үзэж, холбогдох өөрчлөлтийг төсөлд тусгажээ."
  },
  {
    "id": "75075-2",
    "url": "https://www.parliament.mn/nn/75075/",
    "title": "ХЗБХ: Эрүүгийн хуульд нэмэлт, өөрчлөлт оруулах тухай хуулийн төслийн хэлэлцүүлгийг хойшуулж, Байнгын хорооны тогтоолын төсөл батлав",
    "date": "2025-06-18",
    "category": "Байнгын хороо",
    "part": 2,
    "totalParts": 2,
    "content": "Тавдугаарт, мөрдөн шалгах үйл ажиллагааны нууцтай холбоотой зүйл заалт дээр өөрчлөлт оруулж байгаа хэмээгээд холбогдох танилцуулгыг Хууль зүйн байнгын хорооны гишүүдэд танилцууллаа. Монгол Улсын Үндсэн хуулийн 16 дугаар зүйлийн 17 дахь хэсэгт зааснаар Монгол Улсын иргэн “төр, түүний байгууллагаас хууль ёсоор тусгайлан хамгаалбал зохих нууцад хамаарахгүй асуудлаар мэдээлэл хайх, хүлээн авах эрхтэй”. Мөн “... задруулж үл болох төр, байгууллага, хувь хүний нууцыг хуулиар тогтоон хамгаална” гэж заасныг үндэс болговол гэмт хэргийг мөрдөн шалгах, хянан шийдвэрлэх ажиллагааны явцад хувь хүн хуулиар тусгайлан нууцад тооцож хамгаалахаар зааснаас бусад мэдээ, баримтыг олж мэдэх, хүлээн авах эрхтэй, хүний эрх, нэр төр, алдар хүнд, нийтийн хэв журмыг хангах зорилгоор задруулж үл болох төрийн нууцыг хуулиар тогтоож хамгаалах шаардлагатай гэж үзсэн байна. Гэтэл Монгол Улсын Эрүүгийн хуулийн 21.9 дүгээр зүйлийн 1 дэх хэсэгт “Мөрдөн шалгах ажиллагааны талаарх баримт, мэдээллийг олж мэдсэн хүн мөрдөн шалгах ажиллагааны талаарх баримт, мэдээллийг задруулсан бол” эрүүгийн хариуцлага хүлээлгэхээр заасан нь ямар нэгэн хуулиар нууцлаагүй хэрэг хянан шийдвэрлэх ажиллагааны бүх баримт сэлтийг “мөрдөн шалгах ажиллагааны талаарх баримт, мэдээлэл” гэсэн өргөн хүрээг хамруулан томьёолж Монгол Улсын Үндсэн хуулиар иргэнд олгосон эрх, эрх чөлөөг үндэслэлгүйгээр хязгаарласан явдал болжээ. Мөн албаны нууцыг хадгалах, хамгаалах этгээдэд оногдуулах хариуцлагыг үүрэг хүлээгээгүй этгээдэд халдаан хэрэглэж буй нь шударга ёсыг гажуудуулахад хүргэсэн гэв. Тодруулбал, албаны буюу мөрдөн шалгах ажиллагаанд хэрэгжүүлж байгаа байгууллага, албан хаагч, албан тушаалтнууд холбогдох нууцаа өөрсдөө хадгалах үүрэгтэй атал тэр нууцыг нь Монгол Улсын иргэн бүр хариуцахаар томьёологдсон байгаа гэв. Ямар нэг гэмт хэрэгт шалгагдаж буй хүн, хуулийн этгээд бусад оролцогч хэн боловч өөрийн талаар хүртэл бусдад мэдээлэл өгөхөд хүртэл хэрэв энэ баримт, мэдээллийг мөрдөн шалгах ажиллагаа явуулан хэрэгт нотлох баримтаар авсан бол Эрүүгийн хуулийн 21.9 дүгээр зүйлд заасан мөрдөн шалгах ажиллагааны нууцыг задруулах гэмт хэрэгт буруутгаж болохоор байгаа. Эрүүгийн хуулийн энэхүү Үндсэн хууль зөрчиж, хүний эрхэнд халдсан хэм хэмжээг нэн даруй өөрчлөх шаардлагатай хэмээгээд “Эрүүгийн хуулийн 21.9 дүгээр зүйлд заасан “мөрдөн шалгах ажиллагааны нууцыг задруулах” гэмт хэргийн шинжийг “мөрдөн шалгах ажиллагааны нууцалсан баримт, мэдээлэл” гэх ойлголтын хүрээнд нарийвчлан томьёолж Монгол Улсын Үндсэн хуульд нийцүүлэхээр төсөлд тусгасан” гэв. Хууль санаачлагчийн дээрх илтгэлтэй холбогдуулан Улсын Их Хурлын гишүүн П. Сайнзориг, Б. Энхбаяр нар асуулт асууж, Х. Тэмүүжин гишүүнээс хариулт, тайлбар авсан. Хэлэлцүүлгийн үеэр Байнгын хорооны дарга Д. Цогтбаатар Эрүүгийн хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн талаар нягтлан лавлах шаардлагатай учраас хэлэлцэх эсэх хэлэлцүүлгийг хойшлуулахаар шийдвэрлэсэн. Ингээд энэ өдрийн Хууль зүйн байнгын хорооны хуралдааны төгсгөлд “Ажлын хэсэг байгуулах тухай” Байнгын хорооны тогтоолын төслийг хэлэлцэн баталлаа. Монгол Улс дахь хүний эрх, эрх чөлөөний байдлын талаарх 24 дэх илтгэл, эрүү шүүлтээс урьдчилан сэргийлэх асуудал эрхэлсэн гишүүний тайланг хэлэлцсэнтэй холбогдуулан авах зарим арга хэмжээний тухай Улсын Их Хурлын тогтоолын төсөл боловсруулах үүрэг бүхий ажлын хэсгийг байгуулах талаар Байнгын хорооны дарга Д. Цогтбаатар танилцууллаа. Төслийн танилцуулгатай холбогдуулан гишүүд тодруулга хийж, байр сууриа илэрхийлсний дараа санал хураалт явуулахад хуралдаанд оролцсон Улсын Их Хурлын 14 гишүүний олонх буюу 64.3 хувийн саналаар тогтоолын төсөл батлагдав. Тус ажлын хэсгийг Улсын Их Хурлын гишүүн Б. Энхбаяр ахалж, бүрэлдэхүүнд Улсын Их Хурлын гишүүн Н. Алтанхуяг, П. Сайнзориг, Х. Тэмүүжин, Г. Уянгахишиг нар ажиллана хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75072-1",
    "url": "https://www.parliament.mn/nn/75072/",
    "title": "ХЗБХ: Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай хуулийн төслийн анхны хэлэлцүүлгийг хийв",
    "date": "2025-06-18",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Хууль зүйн байнгын хорооны өнөөдрийн (2025.06.18) хуралдаан гишүүдийн 54.5 хувийн ирцтэйгээр 13 цаг 41 минутад эхэлж, гурван асуудал хэлэлцэхээр тогтов. Эхлээд Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслийн анхны хэлэлцүүлгийг хийлээ. Төслүүдийг анхны хэлэлцүүлэгт бэлтгэсэн талаарх ажлын хэсгийн танилцуулгыг Улсын Их Хурлын гишүүн, ажлын хэсгийн ахлагч П. Сайнзориг хуралдаанд танилцуулсан юм. Засгийн газраас 2024 оны 12 дугаар сарын 27-ны өдөр өргөн мэдүүлсэн Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай болон хамт өргөн мэдүүлсэн Шүүхийн шийдвэр гүйцэтгэх тухай хуулийг дагаж мөрдөх журмын хуульд өөрчлөлт оруулах тухай хуулийн төслийг хэлэлцэх асуудлыг Улсын Их Хурал 2025 оны 4 дүгээр сарын 04-ний өдрийн чуулганы нэгдсэн хуралдаанаар хэлэлцээд, анхны хэлэлцүүлэгт бэлтгүүлэхээр Байнгын хороонд шилжүүлсэн юм. Хууль зүйн байнгын хорооны 2025 оны 5 дугаар тогтоолоор холбогдох ажлын хэсгийг байгуулсан. Улсын Их Хурлын гишүүн П. Сайнзориг ажлын хэсгийг ахалж, бүрэлдэхүүнд Улсын Их Хурлын гишүүн Н. Алтанхуяг, Э. Бат-Амгалан, Х. Баасанжаргал, М. Нарантуяа-Нара, У. Отгонбаяр, Ц. Сандаг-Очир, Х. Тэмүүжин, Дав. Цогтбаатар нар ажиллаж байгаа аж. Ажлын хэсгээс хуулийн төслийн талаарх хэлэлцүүлгийг зохион байгуулж хуулийн төсөлд туссан зарим асуудлыг шинжлэх ухааны болон онол, практикийн түвшинд нарийвчлан судалж, холбогдох харьцуулсан судалгаа, лавлагаа, мэдээлэл, төсөлд ирүүлсэн саналуудтай нэгбүрчлэн танилцсан гэлээ. Ажлын хэсэг 3 удаа хуралдаж, хуулийн төсөлд тусгасан асуудал бүрийг хэлэлцэн, Монгол Улсын Үндсэн хуулиар баталгаажсан иргэний үндсэн эрхийг хангах зорилгоор зарчмын зөрүүтэй саналын томьёоллуудыг боловсруулсан байна. Мөрдөгч нь хэргийн оролцогчийн хүсэлтээр төрийн байгууллага, албан тушаалтны албаны цахим шуудан, албан бичиг, солилцооны дундын систем, төрийн үйлчилгээний нэгдсэн системд иргэний үүсгэсэн, бүртгүүлсэн цахим шуудан, хаяг, харилцаа холбооны утасны дугаарыг ашиглан дуудаж прокурорын мэдэгдэх хуудсыг хүргүүлж болох зохицуулалтыг төсөлд тусгах нь зүйтэй хэмээн үзжээ. Мөрдөн шалгах ажиллагааны болон прокурорын хянан шалгах ажиллагаа, шүүхийн хэлэлцүүлэг, шүүх хуралдааны тэмдэглэлд нотлох баримтыг бэхжүүлэхдээ тэдгээрийн хэн, хэзээ, ямар эх сурвалжаас хэрхэн олж авсан талаар мөн түүний онцлог шинж, хэлбэр дүрс, тоо хэмжээ, хадгалсан, шилжүүлсэн, хүлээн авсан шилжилт хөдөлгөөний талаар тус тус тусгахаар холбогдох саналын томьёоллыг бэлтгэсэн болохыг П. Сайнзориг гишүүн танилцуулав. Цахим баримтыг бэхжүүлэхдээ цуглуулах, хадгалах, зөөвөрлөх явцад мэдээллийн аюулгүй байдлыг хэрхэн хангаж ажилласан талаар, хэрэглэсэн техник хэрэгслийн талаар тэмдэглэл хөтөлж, гэрэл зураг, дуу, дүрсний бичлэгээр давхар баталгаажуулах зохицуулалтыг тодруулан тусгах нь зүйтэй гэж ажлын хэсэг үзсэн байна. Засгийн газраас өргөн мэдүүлсэн төсөлд цахим төхөөрөмжөөс өөрчлөгдсөн, устгасан мэдээллийг сэргээсэн тохиолдолд нотлох баримтад тооцож болох зохицуулалтыг тусгах, хэрэг бүртгэлтийн хэргийг хаах зохицуулалтын талаар тусгасан гэдгийг ажлын хэсгийн танилцуулгад тодотгоод “Уг зохицуулалттай холбоотойгоор мөрдөгч гэмт хэргийн шинжтэй гомдол, мэдээлэл хүлээн авч мөрдөн шалгах ажиллагааны явцад тогтоогдсон нөхцөл байдлыг үнэлж, хуульд заасны дагуу хэрэг бүртгэлтийн хэргийг хаах саналтай прокурорт шилжүүлсэн хэргийн материалыг прокурор 14 хоногийн дотор хянах, зайлшгүй тохиолдолд дээд шатын прокурор энэ хугацааг 14 хүртэл хоногоор сунгаж болох зохицуулалтыг тодруулан тусгалаа” хэмээв. Түүнчлэн шүүгдэгч шүүх хуралдаанд орох зохицуулалтын талаар тодорхой асуудлуудыг ажлын хэсгийн зүгээс хөндөж, дараах саналуудыг төсөлд тусгах нь зүйтэй хэмээн үзсэн болохыг П. Сайнзориг гишүүн хуралдаанд танилцууллаа. Шүүгдэгчийн хууль ёсны ашиг сонирхлыг, шударга шүүхээр шүүлгэх эрхийн баталгааг хангах хүрээнд тодорхой шалтгааны улмаас шүүгдэгчийн эзгүйд шүүх хуралдаан явуулж, түүний гэм буруутай эсэхийг эцэслэн шийдвэрлэхээр тусгасан байсан зохицуулалтыг төслөөс хасах нь зүйтэй хэмээн үзжээ. Шүүхийн шийдвэр гардуулан өгөх зохицуулалтын талаар бас тодорхой саналыг тусгасан байна. Эрүүгийн хэрэг хянан шийдвэрлэх тухай хуулийн холбогдох зохицуулалттай уялдуулан төрийн нууцад хамаарах мэдээлэл агуулсан шүүхийн шийдвэрийг прокурор, оролцогчид бүрэн танилцуулж, төрийн нууцад хамаарах хэсгийг нууцлан гардуулж өгөх зохицуулалтыг тусгах нь зүйтэй хэмээн үзсэн байна. Түүнчлэн тухайн хууль дах яллагдагч, шүүгдэгчийг цагаатгах, хэргийг хөнгөрүүлэх нөхцөл байдлыг нотлох чиг үүргээ өмгөөлөгч нь хэрэгжүүлээгүй бол яллагдагч, шүүгдэгч энэ талаарх нотлох баримтыг энэ хуульд заасан журмын дагуу шүүхэд гаргаж өгдөг байх зохицуулалтыг тусгахаар холбогдох саналын томьёоллыг боловсруулжээ. Мөн мөрдөгч, оролцогчийг хэргийн материалтай танилцах боломж, нөхцөлөөр хангах; оролцогчид ажлын 3-аас доошгүй өдрийн хугацаанд хэргийн материалтай танилцах боломжийг олгох; хавтаст хэргийн материал танилцуулах үндсэн хугацаа 14 хүртэл хоног байхаар; хэргийн ээдрээ төвөгтэй байдлыг харгалзан тус хугацааг мөрдөгч 14 хүртэл хоногоор сунгаж болох зохицуулалтыг тусгах нь зүйтэй хэмээн ажлын хэсэг үзсэн байна. Эрүүгийн хэрэг хянан шийдвэрлэх ажиллагаанд оролцогч, адил тэгш эрх, үүрэгтэй байх боломжийг хангах хүрээнд өмгөөлөгч хэргийг шүүхэд шилжүүлэхээс өмнө тодорхой мэдээлэл, баримтыг хэрэгт хавсаргаж болох зохицуулалтыг тодруулсан байна. Түүнчлэн өмгөөлөгчийн шүүх хуралдаанд орох зохицуулалтыг сайжруулахаар ажлын хэсгээс анхаарч, хүний шударгаар шүүлгэх эрхийг хангах, хууль зүйн туслалцаа авах эрхийг эдлүүлэх үүднээс шүүгдэгчийг хэд хэдэн өмгөөлөгч өмгөөлж байгаа бол шүүх хуралдаан тодорхой асуудлаар мэтгэлцэх нэг өмгөөлөгч бусдыгаа төлөөлж болох зохицуулалтыг хасах нь зүйтэй хэмээн үзсэн гэв. Эрүү шүүлт тулгаж авсан нотлох баримтыг нотлох баримтаар тооцохгүй байх зохицуулалтыг тодруулж, эрүү шүүлтээс урьдчилан сэргийлэх механизмыг бүрдүүлэх тодорхой саналыг танилцуулав. Эрүү шүүлт тулгаж, бусад хэлбэрээр хүнлэг бус, хэрцгий харьцаж, тайлбар мэдүүлэг авсан нь тогтоогдвол авсан тайлбар мэдүүлэг бусад нотлох баримтыг нотлох баримтаар тооцохгүй бөгөөд тайлбар мэдүүлэг өгсөн хэрэгт нь тухайн хүнийг яллах талын нотлох эх сурвалж болохгүй байхаар тодруулсан зохицуулалтыг төсөлд тусгах нь зүйтэй хэмээн үзэж, томьёолжээ. Хавтаст хэргийг цахимжуулах, цахим суурьтай нотлох баримтыг шүүх хуралдаан шинжлэн судлах, цахим суурьтай нотлох баримтыг үнэлэх журмын зохицуулалтыг төслөөс хасах саналыг оруулж байгаагаа танилцуулаад холбогдох үндэслэлийг танилцуулсан юм. Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.10 дахь хэсэгт заасны дагуу төслийг зүйл бүрээр хэлэлцэн ажлын хэсгээс болон Улсын Их Хурлын гишүүдээс гаргасан зарчмын зөрүүтэй саналын томьёоллуудаар тус бүрд нь санал хураалт явуулан шийдвэрлэсэн юм."
  },
  {
    "id": "75072-2",
    "url": "https://www.parliament.mn/nn/75072/",
    "title": "ХЗБХ: Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай хуулийн төслийн анхны хэлэлцүүлгийг хийв",
    "date": "2025-06-18",
    "category": "Байнгын хороо",
    "part": 2,
    "totalParts": 2,
    "content": "Ингээд Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслийн анхны хэлэлцүүлгийг хийсэн талаарх Хууль зүйн байнгын хорооны санал, дүгнэлтийг чуулганы нэгдсэн хуралдаанд танилцуулахаар боллоо. Байнгын хорооны хуралдаан Эрүүгийн хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэх хэлэлцүүлгээр үргэлжилж байна хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75067,
    "url": "https://www.parliament.mn/nn/75067/",
    "title": "ТББХ: Төрийн албаны зөвлөлийн гишүүнээр Л.Золзаяа, Ц.Амартөгс, Б.Төгсцэнгэл нарыг томилохыг дэмжив",
    "date": "2025-06-17",
    "category": "Байнгын хороо",
    "content": "Улсын Их Хурлын Төрийн байгуулалтын байнгын хорооны өнөөдрийн /2025.06.17/ хуралдаанаар Монгол Улсын Их Хурлын 2025 оны хаврын ээлжит чуулганаар хэлэлцэх асуудлын жагсаалтад ороогүй хууль, тогтоолын төслүүдийг чуулганаар хэлэлцүүлэх эсэх тухай асуудлыг хэлэлцэн шийдвэрлэв. Монгол Улсын Их Хурлын чуулганы хуралдааны дэгийн тухай хуулийн 5.7-д “Энэ хуулийн 5.1-д заасан жагсаалтад ороогүй хууль, тогтоолын төсөл өргөн мэдүүлснийг Зөвлөлийн саналыг харгалзан Төрийн байгуулалтын байнгын хороо хэлэлцэж, хуралдаанд оролцсон гишүүдийн олонх дэмжсэн бол чуулганаар хэлэлцүүлнэ.” гэж заасныг хуралдаан даргалагч танилцуулаад, Улсын Их Хуралд өргөн мэдүүлсэн төсөл бүрээр санал хураалт явууллаа. Хуралдаанд оролцсон гишүүдийн олонх Улсын Их Хурлын гишүүн Х. Тэмүүжин нарын 11 гишүүнээс 2025 оны 06 дугаар сарын 10-ны өдөр өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүд, Улсын Их Хурлын гишүүн Х. Тэмүүжин нарын 40 гишүүнээс 2025 оны 06 дугаар сарын 12-ны өдөр өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төслийг хэлэлцэх нь зүйтэй гэж үзлээ. Мөн хуралдаанаар Төрийн албаны зөвлөлийн гишүүний албан тушаалд нэр дэвшигчийн сонсголын тайланг хэлэлцэв. Төрийн албаны зөвлөлийн гишүүнд нэр дэвшигчийн сонсголын тайланг тус сонсголыг даргалан явуулсан УИХ-ын гишүүн Б. Баярбаатар танилцуулсан юм. Тэрбээр Монгол Улсын Их Хурлын чуулганы хуралдааны дэгийн тухай хуулийн 133 дугаар зүйлийн 133.1 дэх хэсэгт заасны дагуу нэр дэвшигчийн сонсголд оролцсон гишүүд хаалттай хуралдаж хуралдаанд оролцсон гишүүдийн олонхын саналаар нэр дэвшигч Б. Төгсцэнгэлийг тухайн албан тушаалд тавигдах шаардлагыг хангасан гэж, Л. Золзаяа, Ц. Амартөгс нарыг тухайн албан тушаалд тавих шаардлагыг хангаагүй гэж үзсэн гэлээ. Байнгын хорооны хуралдаанд Монгол Улсын Ерөнхийлөгчийн Тамгын газраас нэр дэвшүүлсэн нэр дэвшигч Л. Золзаяагийн талаарх танилцуулгыг Ерөнхийлөгчийн Тамгын газрын дэд дарга Б. Энх-Амгалан танилцуулсан юм. Л. Золзаяа нь 1977 онд Улаанбаатар хотод төрсөн, 48 настай. Эрх зүйч мэргэжилтэй, бизнесийн удирдлага, олон улсын худалдааны магистрын зэрэгтэй. Төрийн албаны албанд 23 жил 9 сар ажилласан туршлагатай, үүнээс Тагнуулын ерөнхий газарт ахлах ажилтан, тасгийн дарга, газрын орлогч дарга, Авлигатай тэмцэх газарт ахлах мэргэжилтэн, Гадаад харилцааны яаманд, БНХАУ-д суугаа Дипломат төлөөлөгчийн газарт Консул, Тэргүүнээр ажиллаж байсан. Монгол Улсын Ерөнхийлөгчийн Тамгын газарт Хуулийн бодлогын газрын ахлах референтээр ажиллаж буй юм байна. Л. Золзаяа нь 2021 оноос хойш үндэсний аюулгүй байдал, гадаад харилцааны чиглэлээр ажилласан төрийн албаны туршлагатай хэмээн үзэж Төрийн албаны зөвлөлийн гишүүнээр томилуулахаар нэр дэвшүүлж байна хэмээсэн юм. Хэлэлцэж буй асуудалтай холбогдуулан УИХ-ын гишүүд үг хэлж байр сууриа илэрхийлсэн. УИХ-ын гишүүн Б. Баярбаатар, Төрийн албаны зөвлөлийн эрх мэдлийн асуудал, хууль, эрх зүйн зохицуулалтад анхаарч ажиллах нь зүйтэй байна. УИХ-аас томилогддог энэ албан тушаалтнуудтай холбоотой эрх зүйн зохицуулалтыг нь зөв зүйтэй хийхгүй бол гүйцэтгэх засаглалтайгаа хэт холилдоод хяналт хэрэгжүүлэх зарчмаа алдаад байна. Энэ нь төрийн албаны нэр хүндийг унагаж, чадамжийг нь сулруулах нөхцөл байдал орж байна гэсэн дүгнэлтэд хүрч байгаа юм. Төрийн албатай холбоотой олон шүүмжлэлийг судалж, судалгаан үндсэн дээр асуудалд хандаарай хэмээн нэр дэвшигчдэд захьсан. УИХ-ын дарга Д. Амарбаясгалан Төрийн албаны зөвлөлийн гишүүнд нэр дэвшигчид нээлттэй сонсгол болон УИХ-ын хуралдаанд яригдаж, дурдсан асуудлыг анхаарч ажиллах шаардлагатайг сануулав. Тэрбээр, Төрийн албаны зөвлөл нь УИХ-ын дэргэд ажиллаж, энэ чиглэлээрх УИХ хяналтын чиг үүргээ хэрэгжүүлэхэд голлон анхаарч, хамтран ажиллах ёстой байгууллага. Харамсалтай нь сүүлийн жилүүдэд төрийн албаны томилгоо гэдэгт анхаарлаа төвлөрүүлж ажилладаг болсон. Засгийн газар аль шатанд ямар боловсон хүчнээр ямар ажлыг даатгаж хийх вэ гэдэг асуудлыг өөрсдөө шийдэх боломжгүй болж, Төрийн албаны зөвлөл сонгон шалгаруулж томилгоо хийж байгаа нь тогтолцооны гажуудал. Төрийн албаны хуулийн хэрэгжилтийн асуудлаар УИХ дээр байгуулагдсан ажлын хэсгээс Төрийн албаны зөвлөл хууль тогтоомжийн хяналтын чиг үүрэг дээрээ төвлөрч ажиллах, харин гүйцэтгэх засаглал нь хүний нөөцийнхөө бодлогыг бие даан бүх түвшиндээ хэрэгжүүлэх чиглэлээр санал дүгнэлт гарч байгаа. Төрийн албаны зөвлөлийн гишүүнээр томилогдон очих гэж байгаа та бүхэн УИХ-аас боловсруулж буй шинэ үзэл баримтлалыг дэмжиж, хуулийн шинэчлэлийг хийхэд анхаарч ажиллах нь зүйтэй гэлээ. УИХ-ын гишүүд үг хэлсний дараа бүрэн эрхийн хугацаа дууссантай холбогдуулан Б. Идэрчулуун, Д. Баатарсайхан, Ц. Амартөгс нарыг Төрийн албаны зөвлөлийн гишүүний үүрэгт ажлаас чөлөөлөх, Төрийн албаны зөвлөлийн гишүүнээр Л. Золзаяа, Ц. Амартөгс, Б. Төгсцэнгэл нарыг томилохыг дэмжье гэсэн томьёоллоор санал хураалт явуулахад хуралдаанд оролцсон гишүүдийн олонх дэмжлээ хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75054-1",
    "url": "https://www.parliament.mn/nn/75054/",
    "title": "Төрийн албаны зөвлөлийн гишүүний албан тушаалд нэр дэвшигчийн сонсголыг зохион байгууллаа",
    "date": "2025-06-17",
    "category": "Байнгын хороо",
    "part": 1,
    "totalParts": 2,
    "content": "Улсын Их Хурлын Төрийн байгуулалтын байнгын хорооноос өнөөдөр /2025.06.17/ Төрийн албаны зөвлөлийн гишүүний албан тушаалд нэр дэвшигчийн сонсголыг зохион байгууллаа. Сонсголыг Улсын Их Хурлын гишүүн, Ёс зүй, дэгийн байнгын хорооны дарга Б. Баярбаатар даргалан явуулсан. Тэрбээр Монгол Улсын Их Хурлын чуулганы хуралдааны дэгийн тухай хуулийн 129 дүгээр зүйл, Монгол Улсын Их Хурлын хяналт шалгалтын тухай хуулийн 30 дугаар зүйлийн 30.1.1 дэх заалтыг үндэслэн Төрийн албаны зөвлөлийн гишүүнд нэр дэвшигчтэй хийх нэр дэвшигчийн сонсголын товыг 2025 оны 05 дугаар сарын 28-ны өдрөөс 06 дугаар сарын 10-ны өдрийг хүртэлх хугацаанд олон нийтэд хэвлэл мэдээллийн хэрэгслээр хүргэж, сонсголд оролцогчдыг нээлттэйгээр оролцохыг урьсан. Сонсголын бэлтгэл хангах хүрээнд нэр дэвшигчийн мэдээллийг parliament. mn буюу Улсын Их Хурлын цахим хуудсанд байршуулсан. Сонсголын тов, хугацаа, сонсголд оролцогчдыг бүртгэх хуудсыг байршуулсан зарыг Улсын Их Хурлын цахим хуудсаар олон нийтэд хүргүүлсэн гэдгийг тодотгосон юм. Ингээд Төрийн албаны зөвлөлийн гишүүнд Лхагвасүрэн овогтой Золзаяаг нэр дэвшүүлсэн талаар сонсгол явуулав. Нэр дэвшигчийг Ерөнхийлөгчийн Тамгын газрын дэд дарга Б. Энх-Амгалан танилцуулав. Л. Золзаяа нь 1977 онд Улаанбаатар хотод төрсөн, 48 настай. Эрх зүйч мэргэжилтэй, бизнесийн удирдлага, олон улсын худалдааны магистрын зэрэгтэй. Төрийн албаны албанд 23 жил 9 сар ажилласан туршлагатай, үүнээс Тагнуулын ерөнхий газарт ахлах ажилтан, тасгийн дарга, газрын орлогч дарга, Авлигатай тэмцэх газарт ахлах мэргэжилтэн, Гадаад харилцааны яаманд, БНХАУ-д суугаа Дипломат төлөөлөгчийн газарт Консул, Тэргүүнээр ажиллаж байсан. Монгол Улсын Ерөнхийлөгчийн Тамгын газарт Хуулийн бодлогын газрын ахлах референтээр ажиллаж буй юм байна. Л. Золзаяа нь 2021 оноос хойш үндэсний аюулгүй байдал, гадаад харилцааны чиглэлээр ажилласан төрийн албаны туршлагатай хэмээн үзэж Төрийн албаны зөвлөлийн гишүүнээр томилуулахаар нэр дэвшүүлж байна гэлээ. Дараа нь нэр дэвшигч тухайн албан тушаалд томилогдсон тохиолдолд хийх ажил, боловсрол, ажлын туршлага, тухайн албан тушаалд тавих шаардлагыг хангаж буй талаараа мэдээлэл танилцуулав. Төрийн албаны зөвлөлийн гишүүнээр томилогдвол төрийн албаны хүний нөөц шилжилт хөдөлгөөнийг нэгдсэн дата системээр хянах, хүний нөөцийн бодлого боловсруулахад өгөгдөлд суурилсан шийдвэр гаргах аргачлал нэвтрүүлэхэд анхаарч ажиллана гэлээ. Тэрбээр, УИХ-ын даргын захирамжаар процессын дахин инженерчлэлийг нэвтрүүлэх ажлын хэсэг байгуулагдан ажиллаж байгаа. Төрийн албаны үйл ажиллагаа, иргэдэд чиглэсэн үйлчилгээг илүү бүтээмжтэй, түргэн шуурхай, хүнд сурталгүй болгох аргачлалын системийг судалж нэвтрүүлэхээр ажиллаж буй юм байна. Процессын дахин инженерчлэлийг хэрэгжүүлжснээр төрийн бүтээмж 50 хүртэл хувиар өсөж, мэдээллийн урсгал нэмэгдэж, үйл ажиллагааны зардал багасч, авлига, хүнд суртлаас ангид байх боломжтой хэмээн тооцсон байна. Энэ ажлын хэсэгтэй Төрийн албаны зөвлөлийг төлөөлөн ажиллахаар төлөвлөж байна хэмээн танилцуулсан. Мөн чадахуйн зарчимд суурилсан хүний нөөцийн бодлогыг хэрэгжүүлж, төрийн албан хаагчийг ажилласан жил, туршлагаас гадна ур чадвар, ёс зүйд нь тулгуурлан сонгон шалгаруулдаг тогтолцоог бол бэхжүүлэх шаардлагатай гэж үзэж байгаагаагаа илэрхийлсэн. Түүнчлэн иргэд, олон нийттэй харилцах шинэ хандлага, төрийн албаны үйл ажиллагааны ил тод байдлыг ханган ажиллахад анхаарч, төрийн албаны шинэчлэлийн хүрээнд гадаад орнуудын сайн туршлагыг судалж, хууль, эрх зүйн орчныг нутагшуулах чиглэлд анхаарч ажиллана гэдгээ илэрхийллээ. Байнгын хорооны гишүүд сонсголд оролцогчоос асуулт асууж, байр сууриа илэрхийлсэн. Тухайлбал УИХ-ын гишүүн С. Зулпхар, Төрийн албаны шинэчлэл хийх зорилтын хүрээнд ямар асуудлыг чухалчилж ажиллах вэ хэмээн тодруулахад, нэр дэвшигч Л. Золзаяа, Төрийн албаны шинэчлэлтэй холбоотой гол анхаарах асуудал нь гүйцэтгэлийн төлөвлөгөө, гүйцэтгэлийн үнэлгээг боловсронгуй болгох хэмээгээд, төрийн албан хаагчийн үйл ажиллагааг өдөр тутам үнэлдэг менежментийн арга хэрэгслийг нэвтрүүлэх чиглэлээр ажиллах шаардлагатай гэж үзэж байгаагаа илэрхийлсэн. Дараа нь Төрийн албаны зөвлөлийн гишүүнд Цэнддаваа овогтой Амартөгсийг нэр дэвшүүлсэн талаар сонсгол явуулсан. Ц. Амартөгс 1976 онд Улаанбаатар хотод төрсөн, 49 настай. Эдийн засагч мэргэжилтэй, төрийн удирдлага болон бизнесийн удирдлагын магистрын зэрэгтэй, төрийн албанд 25 жил (дэс түшмэлийн албан тушаалд 8.8, эрхэлсэн түшмэлийн албан тушаалд 12, тэргүүн түшмэлийн албан тушаалд 4.7 жил) ажилласан туршлагатай, үүнээс Хөдөлмөр, нийгмийн хамгааллын яаманд хэлтсийн дарга, газрын орлогч дарга, газрын дарга, Төрийн албаны зөвлөлд хэлтсийн дарга, Ажлын албаны дарга, Төрийн албаны зөвлөлийн гишүүнээр ажиллаж байна хэмээн хуралдаан даргалагч танилцуулсан юм. Нэр дэвшигч Ц. Амартөгс тухайн албан тушаалд томилогдсон тохиолдолд хийх ажил, боловсрол, ажлын туршлага, тухайн албан тушаалд тавих шаардлагыг хангаж буй талаараа мөн мэдээлэл хийсэн. Төрийн албаны хүний нөөцийн бодлого, сонгон шалгаруулалтын үйл ажиллагаанд тулгамдаж байгаа асуудлуудыг шийдвэрлэхэд анхаарч ажиллана. Төрийн албаны ангилал зэрэглэлийн тогтолцооны харилцан адилгүй байдал, төрийн албан хаагчдын нийгмийн баталгааг сайжруулах, төрийн албаны хүрээ, тогтолцоотой холбоотой асуудалд илүү төвлөрч ажиллахаар төлөвлөж байна гэв. Түүнчлэн аудит буюу урьдчилан сэргийлэх, чадавхжуулах үйл ажиллагаа, эрсдэлээс сэргийлэх механизмыг илүү бүрдүүлж, бүртгэл мэдээллийн тогтолцоог сайжруулан, хиймэл оюунд түшиглэсэн бодлогын шийдлүүдийг гаргадаг болох зэрэг хийхээр төлөвлөсөн ажлуудаа танилцуулсан юм. УИХ-ын гишүүд нэр дэвшигчээс асуулт асууж, байр сууриа илэрхийлсний дараа Төрийн албаны зөвлөлийн гишүүнд Бадамдорж овогтой Төгсцэнгэлийн нэр дэвшүүлсэн талаар сонсгол явуулав. Б. Төгсцэнгэл 1978 онд Төв аймгийн Мөнгөнморьт суманд төрсөн, 47 настай. Эрх зүйч мэргэжилтэй, хуулийн магистрын зэрэгтэй, төрийн албанд 15 жил (Ахлах түшмэлийн албан тушаалд 8, эрхэлсэн түшмэлийн албан тушаалд 5.5, тэргүүн түшмэлийн албан тушаалд 1 жил) ажилласан туршлагатай, үүнээс Улсын Их Хурлын Тамгын газрын Эрх зүй, хууль тогтоомжийн хэлтсийн шинжээч, референт, Хууль зүйн үйлчилгээний хэлтэс, Төрийн байгуулалтын байнгын хорооны ажлын албаны референт, зөвлөхөөр ажиллаж байсан бөгөөд өдгөө Улсын Их Хурлын Тамгын газрын Дотоод хяналтын хэлтсийн даргын албан үүргийг түр орлон гүйцэтгэгч албан тушаалыг хашиж байна хэмээн хуралдаан даргалагч танилцуулсан. Нэр дэвшигч Б. Төгсцэнгэл, Төрийн албаны зөвлөлийн гишүүнээр томилогдвол төрийн албыг мэргэшсэн, тогтвортой, хүний эрхийг дээдэлсэн, нээлттэй, оновчтой, бүтэц, зохион байгуулалттай, өндөр бүтээмжтэй болоход бодлогын түвшинд анхаарч таван чиглэлд санаачилга гарган ажиллах зорилго тавьж байна хэмээсэн."
  },
  {
    "id": "75054-2",
    "url": "https://www.parliament.mn/nn/75054/",
    "title": "Төрийн албаны зөвлөлийн гишүүний албан тушаалд нэр дэвшигчийн сонсголыг зохион байгууллаа",
    "date": "2025-06-17",
    "category": "Байнгын хороо",
    "part": 2,
    "totalParts": 2,
    "content": "Төрийн байгууллагын бүтэц, зохион байгуулалтын хүрээнд төрийн байгууллагуудын үйл ажиллагааг илүү уялдаатай үр нөлөөтэй болгохын тулд төрийн албаны бүтэц зохион байгуулалтын түвшинд шинэчлэлийн тодорхой алхмуудыг шат дараатай хэрэгжүүлэх нь зүйтэй гэж харж байгаагаа илэрхийлээд, үүний тулд төрийн албаны эрх зүйн орчныг боловсронгуй болгох, тогтвортой, чадварлаг, мэргэшсэн, үр ашигтай, оновчтой бүтэц бүхий төрийн албыг төлөвшөх зорилгоор зорилгоор чиг үүргийн нарийвчлал шинжилгээ хийх төрийн байгууллагуудын үйл ажиллагааг дахин загварчилж процессын дахин инженерчлэл хийх замаар орчин үеийн менежментийн аргачлалд тулгуурлан бүтцийн онцлог хэрэгжүүлэхэд хувь нэмрээ оруулна гэв. Тэрбээр Төрийн албаны зөвлөлийн чиг үүргийн хүрээнд төрийн байгууллагын давхардсан чиг үүргийг цэгцлэх, үр ашиггүй бүтэц, нэгжүүдийг шинэчлэн төлөвлөх, эрх мэдэл, хариуцлагын тэнцвэрт байдлыг хангах замаар төрийн албаны институцийн чадвар үр нөлөөг дээшлүүлэх бодлогыг дэмжиж төрийн үйлчилгээг иргэдэд илүү түргэн шуурхай хүртээмжтэй хүргэхийн төлөө ажиллана гэдгээ илэрхийлсэн. Үргэлжлүүлэн анхаарал хандуулан ажиллах таван чиглэлийн талаар дэлгэрэнгүй танилцуулсан. УИХ-ын гишүүд нэр дэвшигчээс асуулт асууж, байр сууриа илэрхийлсэн. Тухайлбал, УИХ-ын гишүүн Ц. Сандаг-Очир, Төрийн албаны зөвлөл төрийн албан хаагчдын эрх ашгийг нь хамгаалах, төрийн албан хаагчдын цалин, нийгмийн асуудалтай холбоотой хуулиудад анхаарлаа хандуулж, саналаа өгдөг байх нь зүйтэй. Төрийн албаны тухай хуулиудыг хэлэлцэж байх үед саналаа нэгтгэж, хууль батлагдсаны дараа үүсэх асуудлыг сануулж ажиллах хэрэгтэй байна гэсэн бол хуралдаан даргалагч, УИХ-ын гишүүн Б. Баярбаатар, Төрийн албан хаагчдынхаа нийгмийн баталгааг нь хангах, хуулийг мөрдүүлэх албан тушаалтнууд гүйцэтгэх засаглалынхантай зэрэгцэж суугаад асуудалд хандаад байж болохгүй хэмээсэн. Тэрбээр, улс төржсөн энэ томилгоог төрийн албанаас холдуулж, “шүдгүй арслан” шиг биш шийдвэр гаргадаг байгууллага байх ёстойг сануулсан юм. Ийнхүү сонсгол өндөрлөж Монгол Улсын Их Хурлын чуулганы хуралдааны дэгийн тухай хуулийн 133 дугаар зүйлийн 133.1 дэх хэсэгт заасны дагуу сонсголын тайланг гаргахаар хаалттай хуралдав. Тайланд сонсголын дүнд үндэслэн нэр дэвшигч тухайн албан тушаалд тавигдах шаардлага хангасан эсэх дүгнэлт, түүний үндэслэлийг тусгах бөгөөд мөн тайланг Төрийн байгуулалтын байнгын хорооны хуралдаанд танилцуулж, санал дүгнэлт гаргаж, чуулганы нэгдсэн хуралдаанаар хэлэлцүүлэн томилох шийдвэр гаргах юм хэмээн Улсын Их Хурлын Хэвлэл мэдээллийн газраас мэдээллээ."
  }
]