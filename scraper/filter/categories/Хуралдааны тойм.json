[
  {
    "id": "76097-1",
    "url": "https://www.parliament.mn/nn/76097/",
    "title": "Улсын Их Хурлын дэд даргаар Ж.Бат-Эрдэнийг сонгож, Х.Ганхуяг Шадар сайдаар томилогдов",
    "date": "2025-11-12",
    "category": "Хуралдааны тойм",
    "part": 1,
    "totalParts": 2,
    "content": "Улсын Их Хурлын чуулганы өнөөдөр (2025.11.12)-ийн нэгдсэн хуралдаанаар Улсын Их Хурлын дэд даргыг огцруулах, сонгох тухай асуудлуудыг дараалан хэлэлцэж шийдвэрлэлээ. Улсын Их Хурлын дэд даргыг огцруулах тухай хэлэлцүүлгээс авсан Улсын Их Хурал дахь Ардчилсан намын бүлгийн ажлын таван хоногийн завсарлага дууссан тул тус бүлгийн дарга О. Цогтгэрэл үг хэлэв. Тэрбээр, Улсын Их Хурлын дэд даргыг огцруулах асуудлын цаана хууль хоорондын нийцлийг хангах, Монгол Улсын Үндсэн хуультай бусад хуулиудыг нийцүүлэх, хууль хоорондын зөрчлийг арилгах зэрэг системийн ажлууд хүлээгдэж байгааг онцлоод, Улсын Их Хурал дахь Ардчилсан намын бүлэг Үндсэн хуулийн цэцийн дүгнэлтийг хэрэгжүүлэх, хуулийн хариуцлага хүлээлгэх зэрэг асуудлууд нээлттэй байгаа гэж үзэж буй зарчмын байр суурь дээрээ хэвээр байгаа гэдгийг мэдэгдлээ. Санал хураалт явуулахад Улсын Их Хурлын гишүүн Х. Булгантуяад хариуцлага хүлээлгэж Улсын Их Хурлын дэд даргын үүрэгт ажлаас огцруулах тухай Улсын Их Хурлын тогтоолын төслийг чуулганы нэгдсэн хуралдаанд оролцсон гишүүдийн 66.7 хувь нь дэмжсэн тул батлагдсанд тооцлоо. Тогтоолын эцсийн найруулгыг уншиж сонсгов. Үүний дараа Улсын Их Хурлын дэд даргад нэр дэвшүүлэх тухай Улсын Их Хурал дахь МАН-ын бүлгийн саналыг тус бүлгийн дарга Ж. Батжаргал танилцууллаа. Тэрбээр Монгол Улсын Их Хурлын тухай болон Монгол Улсын Их Хурлын чуулганы хуралдааны дэгийн тухай хуулийн холбогдох зүйл, заалтыг үндэслэн, парламентад ажилласан байдал, боловсрол мэдлэг туршлага зэргийг харгалзан Улсын Их Хурлын гишүүн Ж. Бат-Эрдэнийг Улсын Их Хурлын дэд даргад нэр дэвшүүлж буйг өгүүлээд, түүний товч намтрыг дурдсан юм. Улсын Их Хурлын гишүүн Ж. Бат-Эрдэнэ 1965 онд төрсөн, эхнэр, хүүхдүүдийн хамт амьдардаг. 1983 онд нийслэлийн 75 дугаар дунд сургууль, 1989 онд хуучнаар Зөвлөлт Холбоот Улсын Эрхүү хотын Политехникийн дээд сургууль, 1998 онд МУИС-ийн Хууль зүйн сургуулийг тус тус төгссөн, автын инженер, эрх зүйч мэргэжилтэй. Тэрбээр 2000-2004 онд Засгийн газрын хэрэгжүүлэгч агентлаг Авто тээврийн газрын даргаар, 2007-2012 онд Зам тээвэр, аялал жуулчлалын яамны Төрийн нарийн бичгийн даргаар, 2008-2012 онд “Монголын төмөр зам” ТӨХК-ийн Төлөөлөн удирдах зөвлөлийн даргаар, 2011-2012 онд МИАТ ХК-ийн Төлөөлөн удирдах зөвлөлийн даргаар тус тус ажиллажээ. Ж. Бат-Эрдэнэ 2016, 2020 онд Булган аймгийн, 2024 онд Хойд бүсийн иргэдийн итгэлийг хүлээж Улсын Их Хурлын гишүүнээр гурван удаа сонгогдсон бөгөөд 2017-2018 онд Монгол Улсын Засгийн газрын гишүүн, Зам, тээврийн хөгжлийн сайдаар, 2024-2025 онд Улсын Их Хурлын Төрийн байгуулалтын байнгын хорооны даргаар, 2025 оны зургадугаар сараас Улсын Их Хурал дахь МАН-ын бүлгийн даргаар сонгогдон ажилласан туршлагатай юм. Улсын Их Хурлын гишүүн Ж. Бат-Эрдэнэ намын бүлгийнхээ гишүүдийн 100 хувийн дэмжлэг авсныг Улсын Их Хурлын дэд дарга Б. Пүрэвдорж танилцуулаад санал хураалт явууллаа. Улсын Их Хурлын дэд даргаар Ж. Бат-Эрдэнийг сонгохыг чуулганы нэгдсэн хуралдаанд оролцсон гишүүдийн 78.0 хувь нь дэмжсэнээр “Улсын Их Хурлын дэд даргыг сонгох тухай” тогтоол батлагдлаа. Улсын Их Хурлын дэд дарга Б. Пүрэвдорж тогтоолыг уншиж танилцуулан, шинээр сонгогдсон дэд даргыг суудалд нь урив. Улсын Их Хурлын гишүүн Ж. Бат-Эрдэнийг Улсын Их Хурлын дэд даргаар сонгосонтой холбогдуулан чуулганы нэгдсэн хуралдаан түр завсарлаж, энэ хооронд Төрийн байгуулалтын байнгын хороо хуралдан, Монгол Улсын Их Хурлын даргын үүрэг гүйцэтгүүлэх тухай тогтоолын төслийг хэлэлцэн дэмжсэн юм. Уг тогтоолын төслийг Улсын Их Хурлын чуулганы нэгдсэн хуралдаанаар үргэлжлүүлэн хэлэлцэв. Тогтоолын төслийг хэлэлцсэн тухай Төрийн байгуулалтын байнгын хорооны санал, дүгнэлтийг тус Байнгын хорооны дарга Ц. Сандаг-Очир танилцууллаа. Байнгын хорооны хуралдаанаар тогтоолын төслийг хэлэлцэж, ил санал хураалт явуулахад хуралдаанд оролцсон гишүүдийн олонх дэмжсэн байна. Байнгын хорооны санал дүгнэлттэй холбогдуулан Улсын Их Хурлын гишүүн С. Эрдэнэболд үг хэлж, Монгол Улсын Үндсэн хуулийн үнэт зүйлийг сорьсон өдрүүд өнгөрч буйг сануулан, Улсын Их Хурлын дэд даргаар сонгогдож, улмаар хууль тогтоох байгууллагыг тодорхой хугацаанд тэргүүлэхээр болж буй Ж. Бат-Эрдэнэ гишүүнд хандан парламентын нэр хүнд, хууль тогтоогчдын ёс зүйг өндөржүүлж, ард иргэдийн итгэл, засгийн эрх барих эрхийг хангаж, парламентат ёсны дархлааг хамгаалахыг захив. “Монгол Улсын Их Хурлын даргын үүрэг гүйцэтгүүлэх тухай” тогтоолын төслийг баталъя гэсэн Төрийн байгуулалтын байнгын хорооны саналаар санал хураалт явуулахад Улсын Их Хурлын чуулганы хуралдаанд оролцсон гишүүдийн 79.0 хувь нь дэмжлээ. Тогтоолоор Монгол Улсын Их Хурлын даргыг шинээр сонгох хүртэлх хугацаанд Улсын Их Хурлын даргын албан үүргийг гүйцэтгэж байхыг Улсын Их Хурлын дэд дарга Ж. Бат-Эрдэнэд даалгасан байна. Дараа нь Монгол Улсын Засгийн газрын гишүүнийг огцруулах, томилох тухай Ерөнхий сайд Г. Занданшатарын танилцуулгыг сонслоо. Ерөнхий сайд Г. Занданшатар танилцуулгадаа Улсын Их Хурлын гишүүн Х. Ганхуягийг Монгол Улсын Шадар сайдаар томилох шийдвэр гаргаснаа дурдав. Энэхүү шийдвэрээ тэрбээр Монгол Улсын Ерөнхийлөгчид 2025 оны аравдугаар сарын 29-ний өдөр танилцуулж, зөвшилцсөн байна. Бүсчилсэн хөгжил, чөлөөт бүс, эдийн засгийн тусгай бүс, гамшгаас хамгаалах, онцгой байдал, стандартчилал, хэмжил зүйн асуудлууд болон олон улсын Засгийн газар хоорондын комиссыг Монгол Улсын Шадар сайд эрхлэн хариуцна гэдгийг тэрбээр танилцуулж, Улсын Их Хурлын гишүүн Х. Ганхуягийн намтрыг товч танилцууллаа. Монгол Улсын Шадар сайдын албан тушаалд нэр дэвшиж байгаатайгаа холбогдуулан Улсын Их Хурлын гишүүн Х. Ганхуяг Төсвийн байнгын хорооны даргын үүрэгт ажлаа Улсын Их Хурлын гишүүн Д.Үүрийнтуяад түр хариуцуулах тухай албан бичиг ирүүлснийг чуулганы нэгдсэн хуралдааныг даргалсан Улсын Их Хурлын дэд дарга Б. Пүрэвдорж уншиж танилцуулав. Монгол Улсын Ерөнхий сайдын танилцуулгатай холбогдуулан Улсын Их Хурлын гишүүн А. Ариунзаяа, Л. Мөнхбаясгалан, Л. Энхнасан, Дав. Цогтбаатар, Ц. Туваан нар Засгийн газрын тэргүүн болон Монгол Улсын Шадар сайдад нэр дэвшигчээс асуулт асууж, үг хэллээ. Улсын Их Хурлын гишүүн А. Ариунзаяа төсвийн төслийг хэлэлцүүлэгт бэлтгэх ажлын хэсгийн ахлагчаар ажиллахдаа Х. Ганхуяг холбогдох хууль болон дэг зөрчиж ажилласныг анхааруулаад, Монгол Улсын Ерөнхийлөгч хориг тавихгүй бол ирэх оны төсөвт тодотгол хийх шаардлага зайлшгүй үүснэ гэдгийг сануулав. Улсын Их Хурлын гишүүн Л. Мөнхбаясгалан салбарын яамд хөгжлийн бодлого боловсруулж, хэрэгжүүлэх байтал аж ахуйн ажил хийдэг болсныг шүүмжлээд, байгаль орчин, экологийн тэнцвэрт байдалд анхаардаг Шадар сайд байхыг зөвлөв. Улсын Их Хурлын гишүүн Л. Энхнасан эдийн засгийн чөлөөт бүсийг хөгжүүлэх үзэл баримтлалын хэрэгжилтэд анхаарал хандуулахыг хүсэж, эдийн засгийн чөлөөт бүсүүдэд бараа бүтээгдэхүүний улсын нөөцийн агуулах сав барих шаардлага байгааг санууллаа. Мөн Улсын Их Хурлын гишүүн Дав. Цогтбаатар өмнөх Шадар сайд нар мэргэжлийн түвшинд ажилласныг талархан дурдаад, онцгой байдлын салбарын хөрөнгө оруулалтыг нэмэгдүүлэх, мал аж ахуйн салбарын харилцааны холбооны дэд бүтцийг сайжруулахад анхаарч ажиллахыг хүсэв. Улсын Их Хурлын гишүүн Ц."
  },
  {
    "id": "76097-2",
    "url": "https://www.parliament.mn/nn/76097/",
    "title": "Улсын Их Хурлын дэд даргаар Ж.Бат-Эрдэнийг сонгож, Х.Ганхуяг Шадар сайдаар томилогдов",
    "date": "2025-11-12",
    "category": "Хуралдааны тойм",
    "part": 2,
    "totalParts": 2,
    "content": "Туваан ирэх жилийн улсын төсөв батлагдсантай холбогдуулан төрийн үйлчилгээний албан хаагчдын цалин хангамж, нийгмийн асуудалд анхаарч ажиллахыг зөвлөв. Мөн гамшгаас хамгаалах, онцгой байдлын албаны алба хаагчдыг техник, тоног төхөөрөмжөөр хангах, ган гачиг болсноос тариаланчид ургац алдсан нь аргагүй нөхцөл байдал болохыг тогтоож, зохих хэмжээнд нөхөн төлбөр олгодог байх асуудалд анхаарч өгөөрэй гэсэн юм. Мөн бүсчилсэн хөгжлийг бодлогыг урагшлуулах шаардлага байгааг сануулав. Улсын Их Хурлын гишүүн Б. Бейсен өвөлжилтийн бэлтгэлийг хангах, мал аж ахуйн өвс тэжээлийг бэлтгэх, хилийн боомтын эдийн засгийн чөлөөт бүсүүд, шатах, тослох материалын хангамжийг нэмэгдүүлэх зэрэг олон асуудлыг хөндөж, өмнө үг хэлсэн гишүүдийн адил онцгой байдлын албаны техник, хангамжийн асуудлыг дахин давтан анхаарууллаа. Улсын Их Хурлын гишүүн Х. Ганхуяг бүсчилсэн хөгжлийн бодлогыг хэрэгжүүлэх зураг төслийг боловсруулах ажил, хөрөнгө оруулалтыг ирэх 2026 оноос хийж эхэлнэ гэдгийг хэлж, цаашид хөгжлийн гол бодлого болгон хэрэгжүүлэхээр аргагүйг тайлбарлав. Ерөнхий сайдын танилцуулгатай холбогдуулан Улсын Их Хурлын гишүүд үг хэлж, асуулт асууж, хариулт авсны дараа Монгол Улсын Шадар сайдаар Улсын Их Хурлын гишүүн Х. Ганхуягийг томилох тухай захирамжийг Засгийн газрын тэргүүн Г. Занданшатар уншиж сонсгов. Ийнхүү Монгол Улсын Шадар сайдаар томилогдсон Улсын Их Хурлын гишүүн Х. Ганхуяг Засгийн газрын гишүүний тангараг өргөж үүрэгт ажилдаа орлоо гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": 76095,
    "url": "https://www.parliament.mn/nn/76095/",
    "title": "Улсын Их Хурлын дэд дарга Б.Пүрэвдорж: 2026 оны төсөв нэг намын биш харин Монгол Улсын төсөв боллоо",
    "date": "2025-11-12",
    "category": "Хуралдааны тойм",
    "content": "Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулиудыг баталсантай холбогдуулан чуулганы нэгдсэн хуралдаанд Улсын Их Хурлын дэд дарга Б. Пүрэвдоржийн хэлсэн үгийг бүрэн эхээр нь толилуулж байна. Гадаад орчны нөхцөл байдал тогтворгүй, АНУ-ын татварын бодлого, геополитикийн ээдрээтэй байдал, дайн үргэлжилж, өмнөд хөршийн эдийн засаг саарч, түүхий эдийн дэлхийн зах зээлийн үнэ ханш буурсан үед Монгол Улсын нэгдсэн төсвийг баталлаа. Манай улсын эдийн засгийн гол түүхий эд болох нүүрсний үнэ 100 орчим хувиар огцом буурч, газар тариалангийн салбарт ургац 40 хувиар алдсан, инфляцыг өдөөгч гол хүчин болох шатахууны нийлүүлэлт тасалдаж, хүнс, өргөн хэрэглээний бараа бүтээгдэхүүний үнэ нэмэгдэж, иргэдийн амьжиргаа хүндэрсэн энэ үед иргэдийн олонхын санал авсан эрх баригч нам хоёр хуваагдан талцсан нь төсөв батлах ажилд багагүй саад учруулсныг дурдахгүй өнгөрч боломгүй байна. Монгол Улсын Үндсэн хуулийн 25.7-д заасан төрийн санхүү, зээл, албан татвар, мөнгөний бодлого, улсын эдийн засаг, нийгмийн хөгжлийн бодлого, үндсэн чиглэлийг тодорхойлж, хөгжлийн болон үндэсний аюулгүй байдлын бодлогод нийцүүлэн боловсруулсан улсын төсөв батлах үндсэн үүргээ биелүүлсэн Улсын Их Хурлын эрхэм гишүүддээ талархал илэрхийлье. Ирэх жилийн төсвийн хувьд төсвийн зарлага жилээс жилд огцом тэлдэг байдлыг таслан зогсоож, ялангуяа уул уурхайн бүтээгдэхүүний дэлхийн зах зээл дэх үнийн өсөлтөд дулдуйдсан урсгал зардлын тэлэлтийг 2.0 хувиас хэтрүүлээгүй нь онцлог байна. Мөн нийгэм эдийн засгийн чухал ач холбогдол бүхий хөрөнгө оруулалтыг дэмжиж, боловсрол, эрүүл мэндийн салбарын хөрөнгө оруулалтаа нэмэгдүүлж тус салбарт ажиллагсдын цалин, ахмадын тэтгэврийн хэмжээг инфляцтай уялдуулан нэмэхдээ урсгал зардлынхаа хэмжээг хэвээр хадгалж шийдсэн нь мөн онцлог байлаа. Гэвч хувийн хэвшлээ татварын бодлогоор дэмжих, татварын хэт ачааллыг бууруулах, нийгмийн халамжийг зорилтот бүлэгт чиглүүлэх, иргэдээ хөдөлмөрлөх боломжоор хангахад чиглэсэн бодлого үгүйлэгдэж байгааг Засгийн газар цаашид анхаарч ажиллана гэдэгт итгэж байна. Улс орныг удирддаг төсөв, мөнгөний бодлого хоорондоо уялдах ёстой гэдгийг олон жил ярилаа. Харамсалтай нь өнөөдрийг хүртэл дорвитой шийдвэр гарсангүй. Улсын Их Хурлын тэс өөр хоёр бодлого мэт үзэж, тус тусад нь баталж ирсэн. Төсөв тэлэх тусам Монголбанкны бодлогын хүү чангардаг, бодлогын хүү чангарах нь арилжааны зээлийн хүү өсөх дохио болдог учир банкнууд өндөр хүүтэй, эрсдэл өндөртэй зээл гаргахын оронд өндөр өгөөжтэй, Төв банкны үнэт цаас худалдан авахыг чухалчилдаг. Иймээс аж ахуйн нэгжүүдэд арилжааны зээлийн олдоц эрс хумигддаг юм. Энэ нь аж ахуйн нэгжүүдийг үйл ажиллагаагаа зогсоох, эсвэл бүтээгдэхүүнийхээ үнийг өсгөхөөс өөр сонголтгүй болгодог тул ирэх жилийн төсвийг мөнгөний бодлоготой уялдуулж оруулж ирэх ёстой. Төсвийн нийт орлогын 27.0 орчим хувийг уул уурхайн салбараас бүрдүүлнэ. Уул уурхайн салбараас 2022 онд 4.3 их наяд төгрөг төсөвт төвлөрүүлж байсан бол энэ үзүүлэлт 9.3 их наяд болон тэлжээ. Энэ нь бидний ам нээх бүрдээ өгч ирсэн эдийн засгаа солонгоруулах тухай амлалт амьдрал дээр эдийн засаг, уул уурхайгаас улам бүр хараат болох бодлого, төсвөөр дамжин хэрэгжиж байгааг харуулах үзүүлэлт юм. Түүхий эд экспортлогч орнууд төсвийн зарлагын хэт өсөлтөөс татгалзах, түүхий эдийн үнийн өсөлтийн бодлогоо бүгдийг нь эдийн засагтаа цутгахгүй байхад анхаарч, хуримтлалын санд түлхүү хуваарилах, ирээдүйд тулгарч болзошгүй хүндрэл, хямралаас сэргийлэх, эсвэл гадаад өрийн хэмжээгээ нэмүүлэхэд зориулдаг бодлого ирэх жилийн төсөвт тусгалаа олох учиртай. 2022 онд Аж ахуйн нэгжийн орлогын албан татварт 2.0 их наяд төгрөг төвлөрүүлэх тооцоо хийж байсан бол ирэх жил 6.5 их наяд төгрөг хүрч хүрч, гурав дахин нэмэгдэж байна. Хувь хүний орлогын татвар 2022 онд 1.2 их наяд төгрөг байсан бол өнөөдөр 2.5 дахин өсөхөөр тооцсон байна. Төсвийн орлогын 90 хүртэлх хувиа татвараар бүрдүүлж ирлээ. Эндээс аж ахуйн нэгжүүд болон иргэдийн нуруун дээр ирж буй татварын дарамт хэрхэн нэмэгдэж байгааг анзаарч болно. Ийнхүү төсвийн тэлэлт эдийн засаг дахь төрийн оролцоог нэмэгдүүлж, хувийн хэвшлийн орон зайг улам бүр хумьж байна. Төсөвт төвлөрүүлэхээр тооцсон татварын хэт өндөр тооцоо, нийгмийн даатгалын шимтгэлийн дарамт, зээлийн өндөр хүүгийн зардал зэрэг нь ирэх онд олон мянган бизнес эрхлэгчдэд хүндээр тусахаар байгааг анхаарч аж ахуйн нэгжийн татвартай холбоотой шинэчлэл, хуулийн төслүүдээ яаравчлан Улсын Их Хуралд оруулж, ажил хэрэгч хандахыг Улсын Их Хурлын гишүүдээсээ хүсэж байна. Төсвийн хөрөнгө оруулалтын эдийн засгийн үр ашигтай, нийгмийн ач холбогдолтой байх зарчим алдагдах учиргүй. Хөрөнгө оруулалтын нийт арга хэмжээний ихэнх нь цааш цаашид төсвийн зарлагыг нэмэгдүүлэхээр байна. Үндсэн хуульдаа Монгол Улсын иргэн эрүүл мэндээ хамгаалуулах, эмнэлгийн тусламж авах баталгаатай эрх эдэлнэ гэж маш тодорхой заасан. Энэ нь манай улсын иргэд хорт хавдрын хэд хэдэн төрлийн өвчлөлийн тоогоор дэлхийд тэргүүлж буй үзүүлэлтийг бууруулах, урьдчилан сэргийлэх ажил Засгийн газрын тэргүүн зорилт болох ёстой. Жил бүр олон зуун сая ам. долларын эрчим хүч импортолж байна. Бид энэхүү үрэлгэн байдалдаа цэг тавьж, эрчим хүчний аюулгүй байдалдаа анхаарах цаг ирсэн. Иймд хөрөнгө оруулалтын бодлогоо эрс шинэчилж, урсгал зардлыг нэмэхгүй, ажлын байрыг нэмэгдүүлэх, үндэсний үйлдвэрлэлийн салбарт нийт хөрөнгө оруулалтын ихэнх хувийг төлөвлөхийг Засгийн газарт уриалж байна. Төсөв эдийн засгаа төрөлжүүлж, илүү тогтвортой, уян хатан эдийн засгийг дунд хугацаанд бүрдүүлэх зорилготой байх ёстой төсөв бол төр оршин тогтнож буй гэдгийг тунхагладаг бодлогын чухал баримт бичиг юм. Ийм учраас гадаад нөхцөл байдал тогтворгүй, дотоодын улс төржилт савнаасаа хальсан ярвигтай энэ үед төсвийн бодлогын баримт бичгийг хуульд заасан хугацаанд Улсын Их Хурлаар батлуулах нь миний үүрэг гэдгийг бол улам ухамсарлаж ажиллалаа. Учир нь улс төрийн хамгийн чухал асуудлын нэг бол олон нийтийн төрд итгэх итгэл юм. Эдийн засгийн тодорхойгүй байдал, хямралын үед бодлогын өөрчлөлтийг хэрэгжүүлэхэд иргэд, бизнес эрхлэгчид, хөрөнгө оруулагчдын итгэл зайлшгүй чухал. Итгэл байхгүй бол бодлогын үр нөлөө суларч, эдийн засгийн хямрал гүнзгийрдэг гэдгийг ухамсарлаж ажиллахыг нийт гишүүдээсээ бас дахин хүсье. Төсөв бол ялсан намыг санхүүжүүлэх хэрэгсэл ердөө биш. Энэ утгаараа 2026 оны төсөв нэг намын биш харин Монгол Улсын төсөв боллоо гэж дүгнэж байна. Төсөв бол улс орныг хөгжүүлэх, нийгэм, эдийн засгийг удирдах бодлогын баримт бичиг гэдгийг гишүүддээ дахин сануулъя. Анхаарал тавьсанд баярлалаа. 2025.11.12"
  },
  {
    "id": "76093-1",
    "url": "https://www.parliament.mn/nn/76093/",
    "title": "Монгол Улсын 2026 оны төсвийн тухай хуулиудыг эцэслэн баталлаа",
    "date": "2025-11-12",
    "category": "Хуралдааны тойм",
    "part": 1,
    "totalParts": 2,
    "content": "Улсын Их Хурлын Төсвийн болон Эдийн засгийн байнгын хороод хамтран хуралдаж, Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн дөрөв дэх хэлэлцүүлгийг хийсний дараа (2025.11.12) чуулганы нэгдсэн хуралдаан үргэлжилж, хуулийн төслийн дөрөв дэх хэлэлцүүлгийг явууллаа. Хуулийн төслийг эцэслэн батлах талаар санал хураалт явуулахад Улсын Их Хурлын чуулганы нэгдсэн хуралдаанд оролцсон гишүүдийн 75.3 хувь нь дэмжсэнээр хууль батлагдав. Дараа нь Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн дөрөв дэх хэлэлцүүлгийг явууллаа Хуулийн төслүүдийн дөрөв дэх хэлэлцүүлгийг Төсвийн байнгын хорооны хуралдаанаар явуулсан тухай танилцуулгыг тус Байнгын хорооны дарга Х. Ганхуяг хийв. Байнгын хороо өнөөдрийн хуралдаанаараа уг хэлэлцүүлгийг хийсэн бөгөөд гурав дахь хэлэлцүүлгээр олонхийн дэмжлэг авсан саналуудыг төсөлд нэмсэн талаар тэрбээр дурдаж, багш, эмч, эмнэлгийн ажилтнууд, төрийн эрдэм шинжилгээний хүрээлэнгийн ажиллагсдын цалин, ахмад настны болон халамжийн тэтгэврийг инфляцын түвшинтэй уялдуулан нэмэгдүүлэхтэй холбоотойгоор төсвийн ерөнхийлөн захирагчдын урсгал зардлыг 6-12.8 хувиар бууруулах, зарим төсвийн ерөнхийлөн захирагчдын урсгал зардлыг 2025 оны түвшинд байлгах, тэвчиж болох зардлуудыг хойшлуулах зэрэг өөрчлөлтүүд төсвийн төсөлд орж буйг танилцуулав. Мөн улсын төсвийн хөрөнгөөр санхүүжих хөрөнгө оруулалтын зарим төслүүдийг хасах, 2026 онд дуусах хөрөнгө оруулалт, төсөл, арга хэмжээний санхүүжилтийн дүнг бууруулахгүй байх зарчмыг баримталсан бөгөөд 2027 он болон дараа онуудад шилжих төслүүдийн санхүүжилтийг тодорхой хувиар бууруулах, улсын хөгжлийн жилийн төлөвлөгөөтэй уялдаагүй хөрөнгө оруулалтын зарим төслүүдийг хасах, зарим салбарын тоног төхөөрөмжийн зардлыг 50 хувиар бууруулахаар тусгасан байна. Эдгээр өөрчлөлтийг төсвийн төсөлд тусгаснаар Монгол Улсын 2026 онд нэгдсэн төсвийн нийт тэнцвэржүүлсэн орлогыг 31 их наяд 930 тэрбум төгрөг буюу дотоодын нийт бүтээгдэхүүн (ДНБ)-ий 31.2 хувь, нийт зарлагыг 32 их наяд 980 тэрбум төгрөг буюу ДНБ-ий 32.2 хувь, нэгдсэн төсвийн нийт тэнцвэржүүлсэн тэнцлийн алдагдлыг -1 их наяд 050.0 тэрбум төгрөг буюу ДНБ-ий -1.0 хувьтай тэнцүү байхаар тооцжээ. Байнгын хорооны хуралдаанаар хуулийн төслийн гурав дахь хэлэлцүүлгийг хийх үед Улсын Их Хурлын гишүүдээс хөрөнгө оруулалтын төсөл, арга хэмжээний төсөвт өртөг, санхүүжих дүнг өөрчлөхгүй, агуулга зарчмыг алдагдуулахгүйгээр арга хэмжээний нэр, хүчин чадал, байршилтай холбоотой залруулга хийх санал гаргасныг хуралдаанд оролцсон гишүүдийн олонх дэмжсэн байна. Төсвийн байнгын хорооны танилцуулгатай холбогдуулан Улсын Их Хурлын гишүүн П. Сайнзориг, Д. Пүрэвдаваа, С. Эрдэнэболд, Ц. Мөнхбат, С. Эрдэнэбат, Г. Лувсанжамц, Ө. Шижир, Б. Пунсалмаа нар асуулт асууж, Төсвийн байнгын хорооны дарга, Монгол Улсын 2026 оны төсвийн тухай хуулийн төслүүдийг хэлэлцүүлэгт бэлтгэх ажлын хэсгийн ахлагч Х. Ганхуяг болон ажлын хэсгийн гишүүдээс тодорхой хариулт авсан юм. Улсын Их Хурлын гишүүд төсвийн төслийг хэлэлцсэн болон зарчмын зөрүүтэй саналын томьёоллоор санал хураасан үйл явц, Улсын Их Хурлын хуралдааны дэг, зарчим, төсвийн бодлого, тусгай шаардлагыг хангасан байдал, салбаруудын хөгжлийн чиг хандлагатай нийцсэн, эсэх, санхүүжилт нь танагдсан зарим төсөл, арга хэмжээг цаашид хэрхэх зэрэг олон талын асуудлыг хөндөн ярьсан юм. Улсын Их Хурлын гишүүд асуулт асууж, хариулт авснаар Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн дөрөв дэх хэлэлцүүлэг дуусаж, тав дахь хэлэлцүүлгийг үргэлжлүүлэн явууллаа. Улсын Их Хурлын чуулганы нэгдсэн хуралдааныг даргалагч, Улсын Их Хурлын дэд дарга Б. Пүрэвдорж хуулийн төслүүдийн зүйл, заалт бүрийг уншин сонсгож, нэг бүрчлэн санал хураалт явуулав. Санал хураалтаар хуулийн төслүүдийн зүйл, заалт бүрийг Улсын Их Хурлын чуулганы нэгдсэн хуралдаанд оролцсон гишүүд дэмжсэнээр Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулиуд батлагдлаа. Монгол Улсын 2026 оны төсвийн тухай хуулиудыг баталсантай холбогдуулан Улсын Их Хурлын дэд дарга Б. Пүрэвдорж үг хэлэв. Тэрбээр, хэлсэн үгэндээ төсвийн зарлага жилээс жилд огцом тэлдэг байдлыг ирэх жилийн төсвийн хувьд таслан зогсоож, ялангуяа уул уурхайн бүтээгдэхүүний дэлхийн зах зээл дэх үнийн өсөлтөд дулдуйдсан урсгал зардлын тэлэлтийг 2.0 хувиас хэтрүүлээгүй нь онцлог болж буйг дурдаад, нийгэм эдийн засгийн чухал ач холбогдол бүхий хөрөнгө оруулалтыг дэмжиж, боловсрол, эрүүл мэндийн салбарын хөрөнгө оруулалтаа нэмэгдүүлж, тус салбарт ажиллагсдын цалин, ахмадын тэтгэврийн хэмжээг инфляцтай уялдуулан нэмэхдээ урсгал зардлынхаа хэмжээг хэвээр хадгалж шийдсэнийг онцоллоо. Манай улс төсвийн орлогынхоо 90 хүртэлх хувийг татвараар бүрдүүлж буй нь аж ахуйн нэгжүүд болон иргэдийн нуруун дээр ирж буй татварын дарамт хэрхэн нэмэгдэж байгааг анзаарахаар байгааг анхааруулаад, татвартай холбоотой шинэчлэл, хуулийн төслүүдээ яаравчлан Улсын Их Хуралд оруулж, ажил хэрэгч хандахыг гишүүдэд зөвлөлөө. Төсөв бол төр оршин тогтнож буй гэдгийг тунхагладаг бодлогын чухал баримт бичиг учир гадаад нөхцөл байдал тогтворгүй, дотоодын улс төржилт савнаасаа хальсан ярвигтай энэ үед төсвийн бодлогын баримт бичгийг хуульд заасан хугацаанд Улсын Их Хурлаар батлуулах нь миний үүрэг гэдгийг ухамсарлаж ажилласнаа тэрбээр дурдаж, эдийн засгийн тодорхойгүй байдал, хямралын үед бодлогын өөрчлөлтийг хэрэгжүүлэхэд иргэд, бизнес эрхлэгчид, хөрөнгө оруулагчдын итгэл чухал бөгөөд итгэл үгүй бол бодлогын үр нөлөө суларч эдийн засгийн хямрал гүнзгийрдэг гэдгийг ухамсарлаж ажиллахыг Улсын Их Хурлын гишүүдээс хүслээ. Үүний дараа Улсын Их Хурлын гишүүн Л. Оюун-Эрдэнэ нарын 33 гишүүний санаачлан, өргөн мэдүүлсэн “Хянан шалгах түр хороо байгуулах тухай” Улсын Их Хурлын тогтоолын төслийг үргэлжлүүлэн хэлэлцэв. Улсын Их Хурлын чуулганы энэ сарын 07-ны өдрийн нэгдсэн хуралдаанаар тогтоолын төслийг хэлэлцэж, санал хураалт явуулахад хуралдаанд оролцсон гишүүдийн олонх дэмжээгүй юм. Иймд Улсын Их Хурлын гишүүн Д. Пүрэвдаваа горимын санал гаргаж, дахин санал хураалгахаар болоод байсан бөгөөд түүний горимын санал гаргасан болон санал хураалтад оролцсон нөхцөл байдал нь холбогдох хуулийн зохицуулалтад нийцэхгүй байх тул уг горимын саналыг хүчингүй болгож буйг Улсын Их Хурлын дарга Б. Пүрэвдорж танилцуулав. Горимыг саналыг хүчингүй болгосноор Улсын Их Хурлын чуулганы энэ сарын 07-ны өдрийн нэгдсэн хуралдаанаар дээрх тогтоолын төслийг хэлэлцэх үед 11:46 цагт явуулсан санал хураалтын дүнгээр шийдвэрлэхээр боллоо."
  },
  {
    "id": "76093-2",
    "url": "https://www.parliament.mn/nn/76093/",
    "title": "Монгол Улсын 2026 оны төсвийн тухай хуулиудыг эцэслэн баталлаа",
    "date": "2025-11-12",
    "category": "Хуралдааны тойм",
    "part": 2,
    "totalParts": 2,
    "content": "Уг санал хураалтаар чуулганы нэгдсэн хуралдаанд оролцсон гишүүдийн 50.0 хувь нь дэмжиж, мөн 50.0 хувь нь татгалзсанаар “Хянан шалгах түр хороо байгуулах тухай” Улсын Их Хурлын тогтоолын төсөл батлагдаагүйд тооцов. Улсын Их Хурлын чуулганы нэгдсэн хуралдаан үргэлжилж байна гэж Улсын Их Хурлын Хувлэл мэдээллийн газраас мэдээлэв."
  },
  {
    "id": 76087,
    "url": "https://www.parliament.mn/nn/76087/",
    "title": "Төсвийн хүрээний мэдэгдэл, төсвийн төсөөллийн тухай хуульд өөрчлөлт оруулах тухай хуулийн төслийг дөрөв дэх хэлэлцүүлэгт шилжүүллээ",
    "date": "2025-11-12",
    "category": "Хуралдааны тойм",
    "content": "Монгол Улсын Их Хурлын чуулганы өнөөдөр (2025.11.12)-ийн нэгдсэн хуралдааны эхний хэсэгт Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн гурав дахь хэлэлцүүлгийг хийв. Хуулийн төслүүдийн гурав дахь хэлэлцүүлгийг Улсын Их Хурлын Төсвийн болон Эдийн засгийн байнгын хороодын хамтарсан хуралдаанаар хийсэн талаарх санал, дүгнэлтийг Төсвийн байнгын хорооны дарга Х. Ганхуяг танилцууллаа. Өчигдөр хуралдсан Байнгын хороодын хамтарсан хуралдаанаар хуулийн төслийг Монгол Улсын Их Хурлын чуулганы хуралдааны дэгийн тухай хуулийн 64 дүгээр зүйлийн 64.1.4-д заасны дагуу явуулж, хуулийн төсөлд дотоодын нийт бүтээгдэхүүн (ДНБ)-ий бодит өсөлтийн хэмжээг 2026 онд 5.7 хувь 2027 онд 6.3 хувь, 2028 онд 6.5 хувь, хэрэглээний үнийн өсөлтийн түвшнийг 2026 оны 7.0 хувь, 2027 оны 6.0 хувь 2028 онд 5.0 хувь байхаар тооцсон байна. Мөн макро эдийн засгийн үндсэн үзүүлэлтүүдтэй уялдуулан Нэгдсэн төсвийн тэнцвэржүүлсэн орлогын доод хэмжээг 2026 онд 31930 тэрбум төгрөг буюу ДНБ-ий 31.2 хувь, нэгдсэн төсвийн нийт зарлагын дээд хэмжээг 32980 тэрбум төгрөг буюу ДНБ-ий 32.2 хувь, нэгдсэн төсвийн суурь тэнцэл 2070 тэрбум төгрөг буюу ДНБ-ий 2.0 хувь, Засгийн газрын өрийн хэмжээ 51200 тэрбум төгрөг буюу ДНБ-ий 50.0 хувьтай тэнцэхээр төлөвлөжээ. Дараа нь Төсвийн болон Эдийн засгийн байнгын хороодын хамтарсан хуралдаанаас гаргасан санал, дүгнэлт Төсвийн тогтвортой байдлын тухай хуулийн 6 дугаар зүйлд заасан төсвийн тусгай шаардлагад нийцсэн эсэх талаарх Төсвийн тогтвортой байдлын зөвлөл (ТТБЗ)-ийн дүгнэлтийг тус зөвлөлийн гишүүн Н. Ууганбаатар танилцуулсан юм. Өчигдөр хуралдсан Улсын Их Хурлын чуулганы нэгдсэн хуралдаанаар Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн хоёр дахь хэлэлцүүлгийг явуулахад “Төслийн 1 дүгээр зүйлийн эдийн засгийн үзүүлэлт дэх Нэгдсэн төсвийн тэнцвэржүүлсэн орлогын доод хэмжээ 2026 онд “31,600.0 тэрбум төгрөг” гэснийг “31,930 тэрбум төгрөг” гэж, ДНБ-д эзлэх хувь 2026 онд “30.9” гэснийг “31.2” гэж, Нэгдсэн төсвийн тэнцвэржүүлсэн тэнцэл “-1,380.0 тэрбум төгрөг” гэснийг “-1,50.0 тэрбум төгрөг” гэж, ДНБ-д эзлэх хувь 2026 онд “-1.3” гэснийг “-1.0” гэж, Нэгдсэн төсвийн суурь зарлагын дээд хэмжээ 2026 онд “29,552.0 тэрбум төгрөг” гэснийг “29,859.1 тэрбум төгрөг” гэж, ДНБ-д эзлэх хувь “28.9” гэснийг “29.2” гэж, Нэгдсэн cуурь тэнцэл “2,048.0 тэрбум төгрөг” гэснийг “2,070.9 тэрбум төгрөг” гэж тус тус өөрчлөх” гэсэн зарчмын зөрүүтэй санал дэмжигдсэн. Энэ нь Төсвийн тогтвортой байдлын тухай хуулийн 6.1 дүгээр заалт дахь төсвийн тусгай шаардлагуудыг хангасан хэдий ч төсвийн орлого, суурь зарлага нэмэгдэх, хөрөнгийн зардал буурах буюу зарлагын бүтцэд өөрчлөлт орох шууд үр дагавартай байгаа нь тоон дүнгээрээ харьцангуй бага боловч чанарын хувьд дунд болон урт хугацаанд эдийн засгийн өсөлтөд сөргөөр нөлөөлж болзошгүй гэж ТТБЗ-өөс дүгнэснийг тус зөвлөлийн гишүүн Н. Ууганбаатар дурдав. Мөн Монгол Улсын 2026 оны төсвийн төслийн гуравдугаар хэлэлцүүлгийн дараа төсвийн хүрээний мэдэгдлийн хоёрдугаар хэлэлцүүлгийг явуулах замаар буюу төсвийн гуравдугаар хэлэлцүүлгийн үр дүнгээр төсвийн хүрээг өөрчилж байгаа нь хүрээ нь төсвөө дагадаг буруу жишгийг дахин давтаж байгааг цаашид анхаарах шаардлагатай гэлээ. Төсвийн болон Эдийн засгийн байнгын хороодын санал, дүгнэлт болон ТТБЗ-ийн дүгнэлттэй холбогдуулан Улсын Их Хурлын гишүүн Д. Бум-Очир үг хэлж, хэдийгээр багш, эмч нарын цалин хөлсийг нэмэгдүүлж буй нь сайн ч гэлээ төсвийн төслийг боловсруулах, хэлэлцэн батлах үйл явц ихээхэн хүндрэлтэй явагдаж байгааг цаашид анхаарах нь зүйтэй гэсэн юм. Тэрбээр Засгийн газар ард иргэдийг, Улсын Их Хурлын гишүүдийн саналыг сонсож, шаардлагатай төсөв, зардлыг анхнаасаа зохих хэмжээнд төлөвлөх боломж байсныг сануулав. Чуулганы нэгдсэн хуралдааныг даргалж буй Улсын Их Хурлын дэд дарга Б. Пүрэвдорж Улсын Их Хурлын гишүүд санаачилгатай ажиллаж, төрийн албан хаагчдын цалин хөлсийг инфляцтай уялдуулан жил бүр нэмэгдүүлэх тухай хуулийн төсөл санаачлах боломжтой гэлээ. Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийг дөрөв дэх хэлэлцүүлэгт бэлтгүүлэхээр Төсвийн болон Эдийн засгийн байнгын хороонд шилжүүлснээр чуулганы нэгдсэн хуралдаан түр завсарлав гэж Улсын Их Хурлын Хэвлэл мэдээллийн газраас мэдээллээ."
  },
  {
    "id": "76076-1",
    "url": "https://www.parliament.mn/nn/76076/",
    "title": "Төсвийн хүрээний мэдэгдэл, төсвийн төсөөллийн тухай хуульд өөрчлөлт оруулах тухай хуулийн төслийг гурав дахь хэлэлцүүлэгт шилжүүлэв",
    "date": "2025-11-11",
    "category": "Хуралдааны тойм",
    "part": 1,
    "totalParts": 2,
    "content": "Өнөөдөр (2025.11.11) болсон Улсын Их Хурлын чуулганы нэгдсэн хуралдаанаар Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн хоёрдугаар хэлэлцүүлгийг явууллаа. Хуулийн төслийг Улсын Их Хурлын чуулганы 2025 оны 10 дугаар сарын 17-ны өдрийн нэгдсэн хуралдаанаар хэлэлцэх үед “Төслийн 1 дүгээр зүйлийн эдийн засгийн үндсэн үзүүлэлтүүд дэх нэгдсэн төсвийн тэнцвэржүүлсэн орлогын доод хэмжээ 2026 онд 31,600.0 тэрбум төгрөг гэснийг 490.0 тэрбум төгрөгөөр, нэгдсэн төсвийн нийт зарлагын дээд хэмжээ 2026 онд 32,980.0 тэрбум төгрөг гэснийг 490.0 тэрбум төгрөгөөр тус тус нэмэгдүүлж, үүнтэй уялдуулан холбогдох эдийн засгийн үндсэн үзүүлэлт болон харгалзах дотоодын нийт бүтээгдэхүүн (ДНБ)-д эзлэх хувьд өөрчлөлт оруулах” тухай зарчмын зөрүүтэй санал дэмжигдсэн юм. Энэ саналыг дэмжсэнээр төсвийн суурь тэнцэл ДНБ-ий 2.0 хувь буюу түүнээс дээш хувийн ашигтай байх тусгай шаардлага болон Монгол Улсын Үндсэн хуулийн Хорин тавдугаар зүйлийн нэг дэх хэсгийн 7-д “…Хөгжлийн бодлого, төлөвлөлт тогтвортой байна. Улсын төсвийг хэлэлцэн батлахдаа төсвийн орлого, зарлагын бүтцийг өөрчилж болно. Ингэхдээ Засгийн газрын өргөн мэдүүлсэн төсвийн зарлагын болон алдагдлын хэмжээг нэмэгдүүлж үл болно” гэж заасныг тус тус зөрчих нөхцөл үүссэн гэж Төсвийн тогтвортой байдлын зөвлөл (ТТБЗ) дүгнэснийг тус зөвлөлийн дарга Н. Энхбаяр Улсын Их Хурлын чуулганы 2025 оны 10 дугаар сарын 24-ний нэгдсэн хуралдаанд танилцуулсан юм. Чуулганы нэгдсэн хуралдаанаас ТТБЗ-ийн дүгнэлтийг үндэслэн хуулийн төслийг хоёр дахь хэлэлцүүлэгт буцаасан юм. Хуулийн төслийн хоёр дахь хэлэлцүүлгийг Төсвийн болон Эдийн засгийн байнгын хорооны хамтарсан хуралдаанаар өнөөдөр хэлэлцсэн тухай санал дүгнэлтийг Улсын Их Хурлын гишүүн Б. Мөнхсоёл танилцууллаа. Байнгын хороодын хамтарсан хуралдааны үеэр Улсын Их Хурлын гишүүн Л. Соронзонболд, Д.Үүрийнтуяа нар хуульд нийцээгүй болон хууль зөрчсөн саналуудаар санал хураалт явуулахгүй байхад анхаарах, Улсын Их Хурлын гишүүн Б. Мөнхсоёл Төсвийн тогтвортой байдлын тухай хуулийн холбогдох заалтуудыг зөрчсөн зардлуудыг нэмж болохгүйг сануулж, зардал нэмэгдүүлэх саналыг эх үүсвэртэй нь уялдуулан гаргадаг байх, Улсын Их Хурлын гишүүн Б. Пунсалмаа цалин, тэтгэвэр нэмэгдүүлж байгаатай холбогдуулан инфляц өсөж болзошгүй учир Монголбанк, Эдийн засаг, хөгжлийн яам үүнд анхаарч ажиллах, Улсын Их Хурлын гишүүн Ж. Алдаржавхлан Улсын Их Хурлаар дунд хугацааны төсвийн төсөөллийг хэлэлцүүлэхгүй, зөвхөн тухайн жилийн төсвийн хүрээний мэдэгдлийг хэлэлцэн баталдаг байх нь зүйтэй талаар тус тус үг хэлжээ. Төсвийн болон Эдийн засгийн байнгын хороодын хамтарсан хуралдаанаас Монгол Улсын 2026 онд төсвийн тухай хуулийн төслүүдийн гурав дахь хэлэлцүүлгээр багш, эмч, эмнэлгийн ажиллагсад, төрийн өмчийн эрдэм шинжилгээний байгууллагын ажилчдын цалин болон тэтгэвэр, тэтгэмжийг нэмэгдүүлэх асуудал шийдэгдэхээр болсонтой холбогдуулан төсвийн хүрээний мэдэгдэлд тусгагдсан эдийн засгийн үндсэн үзүүлэлтүүдэд холбогдох өөрчлөлтүүдийг оруулах санал гаргасныг хуралдаанд оролцсон гишүүдийн олонх дэмжсэн байна. Байнгын хороодын санал дүгнэлттэй холбогдуулан Улсын Их Хурлын гишүүн Д. Бум-Очир, Б. Бейсен, С. Эрдэнэбат, С. Одонтуяа, Д. Ганмаа нар асуулт асууж, хариулт авлаа. Улсын Их Хурлын гишүүн Д. Бум-Очир төрийн болон орон нутгийн өмчийн аж ахуйн нэгжүүдийн засаглалыг сайжруулах, үр ашгийг нэмэгдүүлэх талаар ямар бодлогын арга хэмжээ авч, төсвийн орлогыг нэмэгдүүлэхээр төлөвлөж буйг болон энэ талаарх эрх зүйн орчныг хэрхэн сайжруулах тухай асуусан бол Улсын Их Хурлын гишүүн Б. Бейсен эрүүл мэндийн салбарын эмч, ажилтнуудын цалинг 50 хувиар нэмэгдүүлэх шаардлагатайг дурдаж, ирэх онд нэмэхээр төсвийн төсөлд тусгаад байгаа 15 хувь хангалтгүй гэж үзэж байгаагаа хэлсэн юм. Засгийн газрын Хэрэг эрхлэх газрын дарга С. Бямбацогт Эрүүл мэндийн даатгалын сан (ЭМДС)-д хулгай нүүрлэсэн тул үүнийг шийдэж байж эмч, эмнэлгийн ажилчдын цалинг нэмнэ гэсэн тайлбар хийснийг тэрбээр лавшруулж, энэ хулгайн асуудлыг шийдвэрлэснээр санд хэдэн төгрөг орж ирэх, мөн улсын болон аймгийн нэгдсэн эмнэлгүүдийн өр, авлага ямар байгаа, шинээр ашиглалтад орох эмнэлэг, сургуулийг тоног хэрэгслээр хэрхэн хангаж тохижуулах талаар асууж хариулт авав. Улсын Их Хурлын гишүүн С. Эрдэнэбат нийгмийн болон эрүүл мэндийн даатгалын сангуудын хөрөнгө бол даатгуулагчдын мөнгө гэдгийг сануулаад, улсын төсвийн урсгал зардал гэсэн ангиллаар авч үзэж буй болон ЭМДС-г Эрүүл мэндийн яам (ЭМЯ)-ны харьяанд ажиллуулах нь буруу гэсэн юм. Мөн гүйцэтгэлийн санхүүжилтийг бэлтгэл хангалгүйгээр, сэтгэл хөөрлөөр нэвтрүүлсэн нь гажуудахад хүргэсэн гэдгийг тэрбээр дүгнээд, даатгалын сангийн ачааллын дийлэнхийг шимтгэлийг нь төрөөс хариуцан төлж буй бүлгүүд бүрдүүлж байгааг дурдан, хүүхэд, ахмад настан зэрэг эдгээр хүн амын бүлгүүдийн эрүүл мэндийн даатгалын асуудлыг тусад нь авч үзэх шаардлагатай гэсэн юм. Улсын Их Хурлын гишүүн С. Одонтуяа ЭМДС-д хулгай нүүрлэлээ, үнэхээр аймшигтай болчихсон байна гэж сайд С. Бямбацогтын хэлсэн нь үр дүнг илтгэсэн илэрхийлэл гэдгийг дүгнэж, шалтгаан нь улс төр гэсэн юм. 2012-2016 онд улс төрийн намуудыг оролцуулж, олон улсын байгууллагатай хамтраад зөв тогтолцоотой Эрүүл мэндийн даатгалын тухай хуулийг батлуулж, мөрдүүлсэн боловч 2016 оноос уг тогтолцоог буруу болгож, санг ЭМЯ-нд өгснөөс болж энэ бүх асуудал үүссэн гэсэн юм. Тэрбээр, санг яаралтай ЭМЯ-наас салгаж, даатгал төлөгчдийн мөнгийг хамгаалалтад авах шаардлага бий болоод байгааг онцолж, ингэхгүй бол даатгалын сан төсвийн цоорхойг нөхдөг, улс төрчдийн сонгуулийн шоуны хэрэгсэл болоод дуусна гэлээ. Улсын Их Хурлын дэд дарга Б. Пүрэвдорж мөн 2012 оны хууль, түүний хэрэгжилтийн талаар товч дурдаж, Улсын Их Хурлын дарга асан Д. Дэмбэрэл ЭМДС-гийн даргаар ажиллаж байхдаа ашигтай ажиллуулах, сан хөмрөгийг нэмэгдүүлэх талаар маш их зүйл хийсэн бол Эрүүл мэндийн сайд асан Н. Хүрэлбаатар даатгалын шимтгэлд төлсөн төлбөрийг тухайн жилд нь зарцуулж дуусгах зарчим гаргаж ирснээр замбараагүй байдал бий болсон гэдгийг тайлбарлав. Улсын Их Хурлын гишүүн Д. Ганмаа ЭМДС-гаас хулгай хийсэн хүмүүсийг нэртэй устай нь зарлахыг шаардаад тус сангийн төсвийн өмнөх онуудын өрийн үлдэгдэл болон ирэх оны зардлын зөрүүг ямар ангилалд тусгаж байгаа, шинээр баригдах Хавдар судлалын үндэсний хоёрдугаар төвд ажиллах эмч, эмнэлгийн ажилтнууд төрийн албан хаагч байх эсэх, ЭМДС-д ямар ачаалал өгөх зэргийг асуусан юм. Улсын Их Хурлын гишүүд асуулт асууж, үг хэлсний дараа Төсвийн болон Эдийн засгийн байнгын хороодын хамтарсан хуралдаанаас дэмжсэн, Улсын Их Хурлын гишүүн Х. Ганхуяг, Р."
  },
  {
    "id": "76076-2",
    "url": "https://www.parliament.mn/nn/76076/",
    "title": "Төсвийн хүрээний мэдэгдэл, төсвийн төсөөллийн тухай хуульд өөрчлөлт оруулах тухай хуулийн төслийг гурав дахь хэлэлцүүлэгт шилжүүлэв",
    "date": "2025-11-11",
    "category": "Хуралдааны тойм",
    "part": 2,
    "totalParts": 2,
    "content": "Сэддорж нарын гаргасан “Төслийн 1 дүгээр зүйлийн эдийн засгийн үзүүлэлт дэх Нэгдсэн төсвийн тэнцвэржүүлсэн орлогын доод хэмжээ 2026 онд “31,600.0 тэрбум төгрөг” гэснийг “31,930 тэрбум төгрөг” гэж, ДНБ-д эзлэх хувь 2026 онд “30.9” гэснийг “31.2” гэж, Нэгдсэн төсвийн тэнцвэржүүлсэн тэнцэл “-1,380.0 тэрбум төгрөг” гэснийг “-1,50.0 тэрбум төгрөг” гэж, ДНБ-д эзлэх хувь 2026 онд “-1.3” гэснийг “-1.0” гэж, Нэгдсэн төсвийн суурь зарлагын дээд хэмжээ 2026 онд “29,552.0 тэрбум төгрөг” гэснийг “29,859.1 тэрбум төгрөг” гэж, ДНБ-д эзлэх хувь “28.9” гэснийг “29.2” гэж, Нэгдсэн cуурь тэнцэл “2,048.0 тэрбум төгрөг” гэснийг “2,070.9 тэрбум төгрөг” гэж тус тус өөрчлөх” зарчмын зөрүүтэй саналаар санал хураалт явууллаа. Саналыг Улсын Их Хурлын чуулганы нэгдсэн хуралдаанд оролцсон гишүүдийн 65.6 хувь нь дэмжлээ. Мөн Улсын Их Хурлын гишүүн Ц. Мөнхтуяагийн гаргасан “Төслийн 1 дүгээр зүйлийн эдийн засгийн үндсэн үзүүлэлтүүд дэх нэгдсэн төсвийн тэнцвэржүүлсэн орлогын доод хэмжээ 2026 онд 31,600.0 тэрбум төгрөг гэснийг 490.0 тэрбум төгрөгөөр, нэгдсэн төсвийн нийт зарлагын дээд хэмжээ 2026 онд 32,980.0 тэрбум төгрөг гэснийг 490.0 тэрбум төгрөгөөр тус тус нэмэгдүүлж, үүнтэй уялдуулан холбогдох эдийн засгийн үндсэн үзүүлэлт болон харгалзах ДНБ-д эзлэх хувьд өөрчлөлт оруулах” тухай зарчмын зөрүүтэй саналыг Төсвийн болон Эдийн засгийн байнгын хороод дэмжээгүйг чуулганы нэгдсэн хуралдаанд оролцсон гишүүдийн 57.0 хувь нь дэмжив. Ингээд Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийг гурав дахь хэлэлцүүлэгт бэлтгүүлэхээр Төсвийн болон Эдийн засгийн байнгын хороонд шилжүүллээ гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": 76060,
    "url": "https://www.parliament.mn/nn/76060/",
    "title": "Монгол Улсын 2026 оны төсвийн тухай хуулийн төслүүдийг дөрөв дэх хэлэлцүүлэгт шилжүүлэв",
    "date": "2025-11-10",
    "category": "Хуралдааны тойм",
    "content": "Улсын Их Хурлын чуулганы нэгдсэн хуралдаан өнөөдөр (2025.11.10) болж, Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн гурав дахь хэлэлцүүлгийг тодорхой асуудлын хүрээнд дахин явууллаа. Хуулийн төслүүдийн гурав дахь хэлэлцүүлгийг явуулсан тухай Төсвийн байнгын хорооны санал, дүгнэлтийг Улсын Их Хурлын гишүүн П. Ганзориг танилцуулав. Улсын Их Хурлын чуулганы 2025 оны 11 дүгээр сарын 07-ны буюу өнгөрөгч баасан гаригт хуулийн төслүүдийн гурав дахь хэлэлцүүлгийг явуулсан бөгөөд энэ үед зарчмын зөрүүтэй зарим саналтай холбогдуулан тодорхой асуудлын хүрээнд дахин явуулах нь зүйтэй гэж үзэн Төсвийн байнгын хороонд буцаасан юм. Тус Байнгын хороо өнөөдөр хуралдаж, Монгол Улсын Их Хурлын чуулганы хуралдааны дэгийн тухай хуулийн 71 дүгээр зүйлийн 71.14 дэх хэсэгт заасны дагуу 2026 оны төсвийн тухай хуулийн төслүүдийн гурав дахь хэлэлцүүлгийг дахин явуулжээ. Байнгын хорооны хуралдаанаар ажлын хэсэг болон чуулганы нэгдсэн хуралдаанаас чиглэл өгч буцаасан зарчмын зөрүүтэй саналуудыг нэг бүрчлэн хэлэлцэж, санал хураалт явуулсан байна. Чуулганы нэгдсэн хуралдааныг даргалан явуулсан Улсын Их Хурлын дэд дарга Б. Пүрэвдорж улсын төсвийн зарлагын хэмжээг нэмэгдүүлэхгүйгээр төсвийн ерөнхийлөн захирагч нарын төсвийн багцад тусгагдсан зардалд зохицуулалт хийх, төсвийн орлогыг нэмэгдүүлэх болон бууруулах саналууд, шинээр үүсгэх Засгийн газрын өрийн хэмжээнд өөрчлөлт оруулах болон төсвийн тэнцэлд нөлөөлөхгүй зохицуулалтын саналууд, мөн бусад Байнгын хороод болон Улсын Их Хурлын гишүүдээс гаргасан Төсвийн байнгын хорооны дэмжээгүй саналуудаар нэг бүрчлэн санал хураалт явууллаа. Улсын Их Хурлын гишүүн Г. Лувсанжамц нарын 16 гишүүний гаргасан төсвийн ерөнхийлөн захирагчдын хэрэгжүүлэх хөтөлбөр, үйл ажиллагааны хэмжих нэгжийг тодорхой болгосон саналуудыг Өргөдлийн байнгын хороо дэмжсэн боловч Төсвийн байнгын хороо дэмжээгүйг Улсын Их Хурлын чуулганы нэгдсэн хуралдаанд оролцсон гишүүдийн олонх эсрэг санал өгч дэмжлээ. Зарчмын зөрүүтэй саналын томьёоллуудаар санал хурааж дууссантай холбогдуулан хуулийн төслүүдийг хэлэлцүүлэгт бэлтгэх үүрэг бүхий ажлын хэсгээс ирүүлсэн хүсэлтийн дагуу Улсын Их Хурлын чуулганы 2025 оны 11 дүгээр сарын 07-нд явуулсан гурав дахь хэлэлцүүлгийн үед Төсвийн байнгын хорооны дэмжсэн зарчмын зөрүүтэй саналын томьёололд нийцүүлэн хуулийн төсөлд өөрчлөлт оруулах ангиллын нэг дэх саналд үндэслэн ажлын хэсгээс гаргасан дэмжигдсэн саналуудыг төсвийн тооцоололд бүрэн тусгаж, үүнд үндэслэн бусад дэмжигдсэн саналуудтай холбоотой тооцооллыг хийж, хуулийн төслийн эцсийн хувилбарыг бэлтгэх чиглэлийг хуралдаан даргалагч өглөө. Ингээд Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийг дөрөв дэх хэлэлцүүлэгт бэлтгүүлэхээр Төсвийн байнгын хороонд шилжүүлэв. Чуулганы нэгдсэн хуралдааны төгсгөлд хуралдаан даргалагч Монгол Улсын Засгийн газар, Бүгд Найрамдах Казахстан Улсын Засгийн газар хоорондын Тэтгэврийн асуудлаар хамтран ажиллах тухай хэлэлцээрийг соёрхон батлах тухай хуулийн эцсийн найруулгыг уншиж сонсголоо гэж Улсын Их Хурлын Хэвлэл мэдээллийн газраас мэдээллээ."
  },
  {
    "id": 76045,
    "url": "https://www.parliament.mn/nn/76045/",
    "title": "Монгол Улсын 2026 оны төсвийн тухай болон холбогдох хуулийн төслүүдийн талаарх зарчмын зөрүүтэй саналуудаар санал хураалт явууллаа",
    "date": "2025-11-07",
    "category": "Хуралдааны тойм",
    "content": "Улсын Их Хурлын чуулганы нэгдсэн хуралдаанаар Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийг хэлэлцэж байна. Өнөөдөр (2025.11.07)-ийн үдээс хойших нэгдсэн хуралдаанд төсвийн тухай хуулийн төслүүдийг хэлэлцүүлэгт бэлтгэх үүрэг бүхий ажлын хэсгээс боловсруулсан зарчмын зөрүүтэй саналуудаар санал хураалт явуулсан юм. Чуулганы нэгдсэн хуралдааны эхэнд төсвийн тухай хуулийн төслүүдийн гурав дахь хэлэлцүүлгийг Төсвийн байнгын хорооны хуралдаанаар явуулсан тухай санал дүгнэлтийг Улсын Их Хурлын гишүүн П. Ганзориг уншиж танилцуулсан юм. Хуулийн төслүүдийг хэлэлцүүлэгт бэлтгэх үүрэг бүхий ажлын хэсгээс боловсрол, эрүүл мэндийн салбарт үүсээд байгаа нөхцөл байдал, нийгмийн шаардлагыг харгалзан багш, эмч, эмнэлгийн байгууллагын ажиллагсад, төрийн өмчийн эрдэм шинжилгээний хүрээлэнгийн ажилчдын цалин, ахмад настны болон халамжийн тэтгэврийг инфляцын түвшинтэй уялдуулан нэмэгдүүлэхтэй холбоотойгоор Монгол Улсын 2026 оны төсвийн төсөлд тусгагдсан урсгал зардалд дүн шинжилгээ хийж төсвийн ерөнхийлөн захирагчдын урсгал зардлыг 6-12.8 хувиар бууруулах, зарим төсвийн ерөнхийлөн захирагчдын урсгал зардлыг 2025 оны түвшинд байлгах, тэвчиж болох зардлуудыг хойшлуулах нь зүйтэй гэж үзжээ. Мөн улсын хөгжлийн жилийн төлөвлөгөөтэй уялдаагүй зарим хөрөнгө оруулалтын төслүүдийг хасах, 2026 онд дуусах хөрөнгө оруулалт, төсөл, арга хэмжээний санхүүжих дүнг бууруулахгүй байх зарчмыг баримталж, дараа онуудад шилжин хэрэгжих төслүүдийн санхүүжилтийг тодорхой хувиар бууруулах, Нэгдсэн Үндэстний Байгууллагын суурь конвенцийн 17 дугаар бага хурал зохион байгуулахтай холбоотой барилга байгууламжийн санхүүжих дүнг бууруулахаар тус тус тусгасан байна. Байнгын хорооны хуралдааны үеэр Улсын Их Хурлын гишүүн А. Ариунзаяагийн гаргасан “төрийн албан хаагчдын өндөр настны тэтгэвэрт гарахад олгодог нэг удаагийн буцалтгүй тусламж болох 36 хүртэлх сарын үндсэн цалинтай нь тэнцэх хэмжээний тэтгэмжийн зардлыг төсөлд бүрэн тусгах” тухай саналыг Улсын Их Хурлын гишүүдийн олонх дэмжээгүй байна. Төсвийн байнгын хорооны хуралдаанаар ажлын хэсэг, бусад Байнгын хороо, Төсвийн зарлагын хяналтын дэд хороо болон Улсын Их Хурлын гишүүдээс гаргасан зарчмын зөрүүтэй саналуудыг нэг бүрчлэн хэлэлцэж, санал хураалт явуулан олонхын дэмжлэг авсан, аваагүйгээр бүлэглэж, хуулийн төслүүдийг гуравдугаар хэлэлцүүлэгт бэлтгэжээ. Үдээс өмнөх нэгдсэн хуралдааны үеэр Улсын Их Хурал дахь МАН-ын бүлгийн дарга Ж. Батжаргал, төсвийн тухай хуулийн төслүүдийг хэлэлцүүлэгт бэлтгэх үүрэг бүхий ажлын хэсгийн ахлагч, Улсын Их Хурлын гишүүн Х. Ганхуяг нарын томьёолон танилцуулсан бүсчилсэн хөгжилтэй холбоотой зарчмын зөрүүтэй саналууд, Засгийн газрын нөөц сангаас тодорхой дүнгээр бууруулж зохицуулалт хийх, ажлын хэсгээс боловсруулсан төсвийн тэнцэлд нөлөөлөхгүй зохицуулалтад туссан Шинжлэх ухааны академийн хүрээлэнгүүдийн лабораторийн багаж тоног төхөөрөмж гэсэн төсөл арга хэмжээ, бусад Байнгын хорооны болон Төсвийн зарлагын хяналтын дэд хорооны саналууд, хөрөнгө оруулалтын төсөл арга хэмжээний санхүүжилт нэмэгдүүлэх саналууд, хувьчилж бууруулах зардалд Шинжлэх ухаан, технологийн сангийн зардлыг хамруулсан асуудал зэрэг зургаан асуудлыг гүйцээн боловсруулах чиглэл өгч гуравдугаар хэлэлцүүлэгт буцаах талаар санал хураалт явуулав. Улсын Их Хурлын чуулганы нэгдсэн хуралдаанд оролцсон гишүүдийн олонх энэ саналыг дэмжсэн тул Төсвийн байнгын хороонд буцаалаа. Энэ үед Улсын Их Хурлын гишүүн Х. Баасанжаргал санал гаргаж, Төсвийн байнгын хорооны хуралдааны үйл ажиллагаа хууль зөрчсөн, Гэр бүл, хөдөлмөр, нийгмийн хамгааллын сайд Т. Аубакир тус Байнгын хорооны дарга Х. Ганхуягийн өмнөөс санал өгсөн, сайд атлаа Байнгын хорооны хуралдааныг даргалсан, санал хураалт явуулах болчихоод байхад одоо болтол зарчмын зөрүүтэй саналын томьёоллыг Улсын Их Хурлын гишүүдэд тараан өгч танилцуулаагүй гэсэн үндэслэлээр чуулганы нэгдсэн хуралдааны ирцээс өөрийн нэрийг хасуулсан юм. Мөн өөр өөрсдийн саналаар Улсын Их Хурлын гишүүн Б. Уянга, Ц. Сандаг-Очир, М. Энхцэцэг, Э. Болормаа нар чуулганы нэгдсэн хуралдааны ирцээс гарлаа. Монгол Улсын Их Хурлын чуулганы хуралдааны дэгийн тухай хуулийн 71 дүгээр зүйлийн 71.14-т заасны дагуу гүйцээн боловсруулах чиглэл өгснөөс бусад зарчмын зөрүүтэй саналын томьёолол бүрээр нэг бүрчлэн санал хураалт явууллаа. Төсвийн байнгын хорооноос тус Байнгын хорооны гишүүдийн болон бусад Байнгын хороод, Төсвийн зардлын хяналтын дэд хороо, ажлын хэсгээс гаргасан зарчмын зөрүүтэй нийт 160 гаруй саналыг дэмжсэн, дэмжээгүй, төсвийн тэнцэлд нөлөөлөх, нөлөөлөхгүй, зардал, орлогыг нэмэгдүүлэх, бууруулах зэргээр ангилан бэлтгэсэн байна. Бусад байнгын хорооноос гаргаж, Төсвийн байнгын хороо дэмжээгүй нийт 114 саналын сүүлийн 44 саналыг Байнгын хорооны хуралдаанаар хэлэлцэж санал хураах үед дэг зөгчигдсөн нь тогтоогдсон учир мөнхүү гуравдугаар хэлэлцүүлэгт буцаалаа. Ийнхүү гүйцээн боловсруулах чиглэл өгсөн зарчмын зөрүүтэй саналуудыг Төсвийн байнгын хорооны хуралдаанаар хэлэлцсэний дараа энэ оны 11 дүгээр сарын 11-ний 10:00 цагт Улсын Их Хурлын чуулганы нэгдсэн хуралдаанаар үргэлжлүүлэн санал хураалт явуулсны дараа Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийг дөрөв дэх хэлэлцүүлэгт шилжүүлэхээр товлов гэж Улсын Их Хурлын Хэвлэл мэдээллийн газраас мэдээллээ."
  },
  {
    "id": 76043,
    "url": "https://www.parliament.mn/nn/76043/",
    "title": "Монгол Улсын 2026 оны төсвийн тухай хуулийн төсөлтэй хамт өргөн мэдүүлсэн хууль, тогтоолын төслүүдийг эцсийн хэлэлцүүлэгт шилжүүллээ",
    "date": "2025-11-07",
    "category": "Хуралдааны тойм",
    "content": "Улсын Их Хурлын чуулганы өнөөдрийн /2025.11.07/ үдээс өмнөх нэгдсэн хуралдаанаар Монгол Улсын 2026 оны төсвийн тухай хуулийн төсөлтэй хамт өргөн мэдүүлсэн хууль, тогтоолын төслүүдийн анхны хэлэлцүүлгийг үргэлжлүүлэн явууллаа. Чуулганы өмнөх өдрийн нэгдсэн хуралдаанаар тус хэлэлцүүлгийг эхлүүлж, УИХ-ын гишүүд асуулт асууж, хариулт авсан юм. Ингээд Монгол Улсын 2026 оны төсвийн тухай хуулийн төсөлтэй хамт өргөн мэдүүлсэн Нэмэгдсэн өртгийн албан татварын тухай хуульд өөрчлөлт оруулах тухай, Төр, хувийн хэвшлийн түншлэлийн тухай хуульд нэмэлт, өөрчлөлт оруулах тухай хуулийн төсөл болон \"Засгийн газрын үнэт цаас гаргах эрх олгох тухай\", \"Үндэсний баялгийн сангийн тухай хуулийг хэрэгжүүлэх зарим арга хэмжээний тухай\" Улсын Их Хурлын тогтоолын төслийн талаарх зарчмын зөрүүтэй 15 саналын томьёоллоор санал хураалт явуулж, эцсийн хэлэлцүүлэгт бэлтгүүлэхээр Төсвийн байнгын хороонд шилжүүллээ. Дараа нь “Хянан шалгах түр хороо байгуулах тухай” Улсын Их Хурлын тогтоолын төслийг үргэлжлүүлэн хэлэлцлээ. Л. Оюун-Эрдэнэ нарын УИХ-ын 33 гишүүнээс 2025 оны 10 дугаар сарын 06-ны өдөр өргөн мэдүүлсэн тогтоолын төслийг мөн өмнөх өдрийн нэгдсэн хуралдаанаар хэлэлцэж эхэлсэн бөгөөд Эдийн засгийн байнгын хорооны санал, дүгнэлтийг УИХ-ын гишүүн М. Мандхай танилцуулснаар хуралдаан өндөрлөсөн юм. Энэ өдрийн хуралдаанаар тогтоолын төсөлтэй холбогдуулан УИХ-ын гишүүд асуулт асууж, хариулт авсан. Тухайлбал, УИХ-ын гишүүн Р. Батболд \"УИХ-ын даргын 210 дугаар захирамжаар 2025 оны 05 сарын 08-нд ажлын хэсэг байгуулагдаад ажиллаж байна. УИХ-ын гишүүн П. Мөнхтулгаар ахлуулсан ажлын хэсэг шинжээчийн багаа томилоод хууль, эрх зүй, уул уурхай, санхүү зэрэг гурван чиглэлээр судалж байгаа. УИХ-ын энэ ажлын хэсэг ажиллаж байхад яагаад ийм хянан шалгах түр хороо байгуулах болов\" хэмээн лавласан. Тогтоолын төслийг санаачлагч УИХ-ын гишүүн Л. Оюун-Эрдэнэ, УИХ-ын даргын захирамжаар ажлын хэсэг байгуулагдахад Засгийн газрын ажлын хэсгийг тухайн үед сайд О. Алтангэрэл ахлан ажиллаж, тодорхой мэдээллүүдийг УИХ-ын гишүүдэд хүргэсэн. Тэр үед ажлын хэсгийн ахлагч П. Мөнхтулгатай хэд хэдэн удаа санал солилцсон. Одоо хэрхэн илүү том агуулгаар, хурдтай ажиллаж болох вэ гэдэгт анхаарлаа хандуулж байна. Ганц хоёр шинжээч, референттэй ажил явахааргүй байна. Том далайцтай хэмжээний асуудал учраас түр хороо байдлаар өргөтгөж ажиллах нь зүйтэй гэж үзсэн гэсэн хариулт өгсөн юм. Энэхүү тогтоолын төслийг Эдийн засгийн байнгын хороо дэмжсэн бөгөөд тогтоолын төслийн талаарх санал хураалтыг ирэх долоо хоногт чуулганы нэгдсэн хуралдаанаар явуулахаар хойшлууллаа. Үргэлжлүүлэн Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн гурав дахь хэлэлцүүлгийг эхлүүлэв. Хэлэлцүүлгийн эхэнд УИХ дахь МАН-ын бүлгийн дарга Ж. Батжаргал, Монгол Улсын 2026 оны төсвийн тухай хуулийн төсвийн хөрөнгө оруулалтын асуудлыг нягтлах, эргэн хэлэлцэх нь зүйтэй байна хэмээн мэдэгдээд, хуралдаан даргалагчийн зүгээс чиглэл өгч Төсвийн байнгын хороонд буцаах нь зүйтэй гэлээ. Тэрбээр, Монгол Улсын Их Хурлын чуулганы хуралдааны дэгийн тухай хуулийн 71 дүгээр зүйлийн 71.14 дэх хэсэгт нэгдсэн хуралдаанаас төсвийн төслийн гурав дахь хэлэлцүүлгийг тодорхой асуудлын хүрээнд дахин явуулах шаардлагатай гэж үзвэл Төсвийн байнгын хороонд чиглэл өгч буцааж болно. Чиглэл өгсөн тодорхой асуудлаас бусад асуудлыг хөндөхийг хориглоно гэж заасныг дурдсан. Ирэх оны төсвийн тухай хуулийн төслүүдийг Байнгын хороо, чуулганы хуралдааны хэлэлцүүлэгт бэлтгэх үүрэг бүхий ажлын хэсгийн ахлагч Х. Ганхуяг, Нэгдсэн хуралдаанаас төсвийн төслийн гурав дахь хэлэлцүүлгийг тодорхой асуудлын хүрээнд дахин явуулах шаардлагатай гэж үзвэл Төсвийн байнгын хороонд чиглэл өгч буцааж болно гэж хуульд заасныг тодотгоод, зургаан асуудал дээр чиглэл авах хүсэлтэй байгаагаа уламжилсан. Бүсчилсэн хөгжилтэй холбоотой, Засгийн газрын нөөц сангаас тодорхой дүнгээр бууруулж зохицуулалт хийх, ШУА-ийн хүрээлэнгүүдийн лабораторийн багаж тоног төхөөрөмжтэй холбоотой төсөл, арга хэмжээ зэрэг нийт зургаан чиглэлийг танилцуулснаар үдээс өмнөх хуралдаан өндөрлөлөө. Хэлэлцүүлэг үдээс хойших хуралдаанаар үргэлжилнэ хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "76036-1",
    "url": "https://www.parliament.mn/nn/76036/",
    "title": "“Хянан шалгах түр хороо байгуулах тухай” Улсын Их Хурлын тогтоолын төслийг хэлэлцэж эхэллээ",
    "date": "2025-11-06",
    "category": "Хуралдааны тойм",
    "part": 1,
    "totalParts": 2,
    "content": "Монгол Улсын Их Хурлын 2025 оны намрын ээлжит чуулганы өнөөдрийн /2025.11.06/ үдээс өмнөх хуралдааны эхэнд хэлэлцэхээр товолсон хоёр асуудлаар Улсын Их Хурал дахь МАН-ын бүлгээс авсан завсарлагын хугацаа дууссан тул нэгдсэн хуралдаан 16 цаг 07 минутад эхэлсэн. Хуралдааны эхэнд Засгийн газраас 2025 оны 09 дүгээр сарын 01-ний өдөр өргөн мэдүүлсэн Монгол Улсын 2026 оны төсвийн тухай хуулийн төсөлтэй хамт өргөн мэдүүлсэн хууль, тогтоолын төслүүдийн анхны хэлэлцүүлгийг хийлээ. Энэ талаарх Төсвийн байнгын хорооны санал, дүгнэлтийг Улсын Их Хурлын гишүүн Д.Үүрийнтуяа танилцуулсан. Төсвийн байнгын хороо 2025 оны 11 дүгээр сарын 05-ны өдрийн хуралдаанаараа хууль, тогтоолын төслүүдийн анхны хэлэлцүүлгийг Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.10-т заасны дагуу хийж, хууль, тогтоолын төслийг зүйл бүрээр хэлэлцсэн байна. Улсын Их Хурлын Төсвийн байнгын хорооны 2025 оны 22, 23 тогтоолоор Монгол Улсын 2026 оны төсвийн тухай хуулийн төсөлтэй хамт мэдүүлсэн хууль, тогтоолын төслүүдийг Байнгын хороо болон чуулганы нэгдсэн хуралдаанаар хэлэлцүүлэх, бэлтгэл хангах үүрэг бүхий ажлын хэсэг байгуулагдаж ажилласан бөгөөд тус ажлын хэсгээс багш, эмч, эмнэлгийн байгууллагын ажилчдын цалин, ахмад настны тэтгэвэр, тэтгэмжийг нэмэгдүүлж байгаатай холбогдуулан татварын зардлыг бууруулах зорилгоор нэмэгдсэн өртгийн албан татварын буцаан олголтын хэрэгжих хугацааг хойшлуулж, хуулийг 2026 оны 10 дугаар сарын 01-ний өдрөөс эхлэн дагаж мөрдөх, \"Үндэсний баялгийн сангийн тухай хуулийг хэрэгжүүлэх зарим арга хэмжээний тухай\" Улсын Их Хурлын тогтоолын төсөлд Тавантолгойн бүлэг ордын ашиглагдаагүй байгаа хэсгийг эдийн засгийн эргэлтэд оруулах, орд ашиглалтыг сайжруулахдаа хөрөнгө оруулагчийг нээлттэй сонгон шалгаруулах, бүтээгдэхүүний арилжааг хуулийн хүрээнд нээлттэй ил тод, үр ашигтай зохион байгуулах зарчмын асуудлыг төсөлд тусгах саналуудыг бэлтгэн хэлэлцүүлснийг Улсын Их Хурлын гишүүн Д.Үүрийнтуяа санал, дүгнэлтдээ онцлов. Байнгын хорооны санал, дүгнэлттэй холбогдуулан Улсын Их Хурлын гишүүн Д. Цогтбаатар, Ө. Шижир, Д. Пүрэвдаваа, Ж. Батсуурь, Б. Мөнхсоёл, С. Цэнгүүн, М. Мандхай, Ц. Сандаг-Очир, О. Саранчулуун, Г. Хосбаяр нар асуулт асууж, санал хэлэв. Тухайлбал, Улсын Их Хурлын гишүүн Д. Цогтбаатар Ирээдүйн өв сангийн хөрөнгийг эдийн засгийн эргэлтэд оруулахтай холбоотой хууль, тогтоолын төсөл санаачлан боловсруулахгүй байгаа шалтгааныг тодруулахын зэрэгцээ Төр, хувийн хэвшлийн түншлэлийн тухай хуульд нэмэлт, өөрчлөлт оруулах тухай хуулийн төсөлд туссан техник эдийн засгийн үндэслэл шаардахгүйгээр төсөл хэрэгжүүлэх асуудлыг илүү нарийвчлан зохицуулах нь зүйтэй гэсэн саналыг хэлсэн. Сангийн яамны Санхүүгийн бодлогын газрын дарга С. Тулга хариултдаа, Ирээдүй өв сангийн хүүгийн орлогыг Төв банкны харилцагч гадаад улсын төв банкуудад 4.1 хувийн хүүтэйгээр байршуулсан гээд энэ нь АНУ-ын төв банкны үнэт цаасны хүүтэй ойролцоо түвшинд хадгалдаж байгааг онцлов. Мөн тэрбээр Ирээдүйн өв сангийн тухай хууль болон Үндэсний баялгийн сангийн тухай хуульд эл хөрөнгийн удирдлагыг хэрэгжүүлэхдээ Засгийн газар найдвартай байдал, хөрвөх чадвар гэсэн хоёр нөхцөлийг зэрэг хангасны үндсэн дээр өгөөж, эрсдэлийн зохистой түвшинд удирдана гэж заасны дагуу эрсдэлийн доод түвшин, өгөөжийн дээд түвшин гэсэн нөхцөлөөр хадгалж байна гэв. Өнөөдрийн байдлаар 96.1 тэрбум төгрөгийн хүүгийн орлого олсон гэж байлаа. Харин Эдийн засаг, хөгжлийн яамны Төр, хувийн хэвшлийн түншлэлийн газрын дарга Т. Баясгалан “Төр, хувийн хэвшлийн түншлэлийн тухай хуульд нэмэлт, өөрчлөлт оруулах тухай хуулийн төслийн 18.4-т “Энэ хуулийн 5.1.13-д заасан төрийн үйлчилгээ үзүүлэх төслөөс хамааран техник эдийн засгийн үндэслэл шаардахгүй бөгөөд мөнгөний үнэ цэнийн шинжилгээ төсөвт үзүүлэх нөлөөллийн шинжилгээ, эрсдэлийн шинжилгээ, хууль зүйн дүн шинжилгээ болон нийгмийн нөлөөллийн шинжилгээ хийж болно гэсэн заалт нэмэлтээр тусгасан. Энэ хуульд түншлэлийн есөн төрлийг хуульчилсан байдаг бол нэмээд бусад гэрээний төрлөөр төслүүдийг хэрэгжүүлж болохоор тусгасан. Тухайлбал, сургууль, эмнэлгийн менежмент ч юмуу төрийн үйлчилгээний түншлэлийн төслийг хэрэгжүүлэхэд техник эдийн засгийн үндэслэл шаардахгүй ч бусад дагалдах шинжилгээнүүдийг заавал хийсэн байх шаардлагатай. Харин нийтийн зориулалттай дэд бүтцийн түншлэлийн төслүүдэд бүгдэд нь техник эдийн засгийн үндэслэл хийнэ” хэмээн хариулав. Улсын Их Хурлын гишүүн Д. Пүрэвдаваа 2026 оны татварын жилд 1.0 сая төгрөг хүртэлх худалдан авалтад 50 хувь, 1.0 сая төгрөгөөс дээш худалдан авалтад 20 хувийн нэмэгдсэн өртгийн албан татварыг буцаан олгох төслийг өргөн мэдүүлэхдээ Засгийн газар эдийн засгийн тооцооллыг хийсэн байж таарна. Гэтэл ажлын хэсэг нэмэгдсэн өртгийн албан татварын буцаан олголтын хэрэгжих хугацааг хойшлуулж, хуулийг 2026 оны 10 дугаар сарын 01-ний өдрөөс эхлэн дагаж мөрдүүлэхээр шийдвэл зөрчил үүсэх эсэхийг лавлав. Сангийн сайд Б. Жавхлан Нэмэгдсэн өртгийн албан татвар нь аж ахуйн нэгжийнх бус хэрэглэгчийн татвар юм. Гэтэл нэмэгдсэн өртгийн албан татвар аж ахуйн нэгжүүдэд дарамт болоод байгаа нь систем болохгүй байна гэсэн үг. Тийм учраас өөрчлөлтийг 2026 онд эхлүүлье гээд хуулийн төслийг өргөн барьсан. Энэ удаагийн өөрчлөлт нь хэрэглэгч рүүгээ чиглэсэн. Уг татвар нь бага хэрэглээтэйд их дарамттай, хэрэглээ өндөртэй хүмүүст бага дарамттай байдаг тул хувь хэмжээг нь жигдлэх боломжгүй. Иймд хэрэглээ багатайд нь хөнгөлөлт үзүүлэх хэлбэрээр төслийг боловсруулсан хэмээн тайлбарлалаа. Монгол Улсын 2026 оны төсвийн тухай хуулийн төсөлтэй хамт өргөн мэдүүлсэн Нэмэгдсэн өртгийн албан татварын тухай хуульд өөрчлөлт оруулах тухай, Төр, хувийн хэвшлийн түншлэлийн тухай хуульд нэмэлт, өөрчлөлт оруулах тухай хуулийн төсөл болон Засгийн газрын үнэт цаас гаргах эрх олгох тухай, Үндэсний баялгийн сангийн тухай хуулийг хэрэгжүүлэх зарим арга хэмжээний тухай Улсын Их Хурлын тогтоолын төслийн талаарх зарчмын зөрүүтэй 15 саналын томьёоллын санал хураалтыг маргаашийн чуулганы нэгдсэн хуралдаанаар үргэлжлүүлэхээр боллоо. Дараа нь Улсын Их Хурлын гишүүн Л. Оюун-Эрдэнэ нарын 33 гишүүнээс 2025 оны 10 дугаар сарын 06-ны өдөр өргөн мэдүүлсэн “Хянан шалгах түр хороо байгуулах тухай” Улсын Их Хурлын тогтоолын төслийг хэлэлцэв. Монгол Улсын Их Хурлын Эдийн засгийн байнгын хороо 2025 оны 11 дүгээр сарын 05-ны өдрийн хуралдаанаараа тогтоолын төслийг хэлэлцсэн байна. Энэ талаарх Байнгын хорооны санал, дүгнэлтийг Улсын Их Хурлын гишүүн М. Мандхай танилцуулсан. Төсөл санаачлагч нь Тавантолгойн бүлэг ордод хамаарах MV-011952 дугаартай “Ухаа худаг” ашигт малтмалын тусгай зөвшөөрөл болон бусад тусгай зөвшөөрөлтэй талбайг эзэмшигч хуулийн этгээдийн оруулсан хөрөнгө оруулалт, олборлосон нүүрс, үйл ажиллагаа, мөнгөн урсгалд дүн шинжилгээ хийх, Тавантолгойн бүлэг ордоос олборлосон нүүрстэй холбогдуулж байгуулсан оффтейк гэрээнүүд холбогдох хууль тогтоомжид нийцсэн эсэхэд дүн шинжилгээ хийж, иргэдийн мэдэх эрхийг хангах зорилгоор “Хянан шалгах түр хороо байгуулах тухай” Улсын Их Хурлын тогтоолын төсөл боловсруулжээ."
  },
  {
    "id": "76036-2",
    "url": "https://www.parliament.mn/nn/76036/",
    "title": "“Хянан шалгах түр хороо байгуулах тухай” Улсын Их Хурлын тогтоолын төслийг хэлэлцэж эхэллээ",
    "date": "2025-11-06",
    "category": "Хуралдааны тойм",
    "part": 2,
    "totalParts": 2,
    "content": "Байнгын хорооны хуралдаанаар Монгол Улсын Их Хурлын хяналт, шалгалтын тухай хуулийн 32 дугаар зүйлийн 32.4 дэх хэсгийг баримтлан тогтоолын төслийн сэдэв, хүрээ хязгаар Монгол Улсын Үндсэн хуульд харшилсан эсэх талаар санал хураалт явуулах үед хуралдаанд оролцсон гишүүдийн олонх буюу 72.2 хувь нь “Хянан шалгах түр хороо байгуулах тухай” тогтоолын төслийн тусгай шалгалтын сэдэв, хүрээ хязгаар нь Монгол Улсын Үндсэн хуульд нийцсэн гэж үзэж, тогтоолын төслийг чуулганы нэгдсэн хуралдаанаар хэлэлцүүлэхийг дэмжсэн гэдгийг Улсын Их Хурлын гишүүн М. Мандхай санал, дүгнэлтдээ дурдав. Ингээд ажлын цаг дууссан тул тогтоолын төслийн талаарх гишүүдийн асуулт, хариулт, саналыг маргаашийн чуулганы нэгдсэн хуралдаанаар үргэлжлүүлэхээр болов хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 76029,
    "url": "https://www.parliament.mn/nn/76029/",
    "title": "Тэтгэврийн асуудлаар хамтран ажиллах тухай Монгол, Казахстаны Засгийн газар хоорондын хэлэлцээрийг соёрхон баталлаа",
    "date": "2025-11-05",
    "category": "Хуралдааны тойм",
    "content": "Монгол Улсын Их Хурлын чуулганы өнөөдөр (2025.11.05)-ийн нэгдсэн хуралдаанаар Улсын Их Хурлын дэд даргыг огцруулах болон сонгох тухай асуудлуудыг хэлэлцэхээр товлоод байсан юм. Монгол Улсын Үндсэн хуулийн цэцийн 2025 оны 10 дугаар сарын 22-ны өдрийн 08 дугаар дүгнэлт, Улсын Их Хурал дахь МАН-ын бүлгийн 2025 оны 10 дугаар сарын 30-ны өдрийн ээлжит бус хуралдааны шийдвэр, Хууль зүйн болон Төрийн байгуулалтын байнгын хороодын өнөөдрийн хуралдааны танилцуулгуудыг харгалзан, Монгол Улсын Их Хурлын тухай хуулийн 14 дүгээр зүйлийн 14.2 дахь хэсгийг үндэслэн Улсын Их Хурлын дэд дарга Х. Булгантуяаг дэд даргын албан тушаалаас огцруулах санал оруулж буйгаа Улсын Их Хурал дахь МАН-ын бүлгийн дарга Ж. Батжаргал чуулганы нэгдсэн хуралдааны эхэнд танилцууллаа. Харин Улсын Их Хурал дахь АН-ын бүлгийн дэд дарга Х. Тэмүүжин тус бүлгийн өчигдрийн буюу ээлжит бус 2025 оны 11 дугаар сарын 04-ний өдрийн ээлжит бус хуралдааны Үндсэн хуулийн цэцийн 08 дугаар дүгнэлтийг Улсын Их Хурал хүлээн авах ёстой гэсэн шийдвэрийг танилцуулаад, Улсын Их Хурлын 2025 оны 95 дугаар тогтоолыг хэрхэх тухай хэлэлцэх зэргээр Үндсэн хуулийн цэцийн дүгнэлтийг хүлээн зөвшөөрөхтэй холбоотой ажлуудыг хийгээгүй байгаа тул бүлгээрээ дахин ярилцах шаардлагын үүднээс энэхүү хэлэлцэж буй асуудлаар таван өдрийн завсарлага авах санал гаргав. Нэгдсэн хуралдаанаар хэлэлцэхээр товлогдсон асуудал нь зөвхөн Улсын Их Хурлын дэд даргыг огцруулах, сонгох асуудал бөгөөд Монгол Улсын Үндсэн хуулийн 24 дүгээр зүйл, Монгол Улсын Их Хурлын тухай хуулийн 14 дүгээр зүйлд заасны дагуу энэ асуудалд нь Улсын Их Хурал дахь МАН-ын бүлгийн бүрэн эрхийн асуудал тул хэлэлцэн, дэмжиж шийдвэрлэхийг тус бүлгийн дарга Ж. Батжаргал хүссэн юм. Гэвч чуулганы нэгдсэн хуралдааныг даргалан явуулсан Улсын Их Хурлын дэд дарга Б. Пүрэвдорж Монгол Улсын Их Хурлын чуулганы хуралдааны дэгийн тухай хуулийн 12 дугаар зүйлд заасныг үндэслэн Улсын Их Хурал дахь АН-ын бүлэгт хэлэлцэж буй асуудлаар таван хоногийн завсарлага өглөө. Ийнхүү эхний асуудал буюу Улсын Их Хурлын дэд даргыг огцруулах тухай асуудлаар АН-ын бүлэг завсарлага авсан тул дараагийн буюу Улсын Их Хурлын дэд даргыг сонгох тухай асуудлыг хойшлууллаа. Мөн эдгээр асуудлыг хэлэлцэн шийдвэрлэсний үндсэн дээр үргэлжлүүлэн хэлэлцэх байсан “Улсын Их Хурлын даргын үүрэг гүйцэтгүүлэх тухай” Улсын Их Хурлын тогтоолын төслийн хэлэлцүүлгийг хойшлуулав. Ингээд Улсын Их Хурлын чуулганы нэгдсэн хуралдаанаар Монгол Улсын Засгийн газар, Бүгд Найрамдах Казахстан Улсын Засгийн газар хоорондын Тэтгэврийн асуудлаар хамтран ажиллах тухай хэлэлцээрийг соёрхон батлах тухай хуулийн төслийн хэлэлцүүлгийг явуулав. Хууль санаачлагчийн илтгэлийг Засгийн газрын гишүүн, Гэр бүл, хөдөлмөр, нийгмийн хамгааллын сайд Т. Аубакир, хуулийн төслийн талаарх Улсын Их Хурлын Аюулгүй байдал, гадаад бодлогын байнгын хорооны санал дүгнэлтийг Улсын Их Хурлын гишүүн Х. Жангабыл нар танилцуулав. Хоёр улсын Засгийн газар хоорондын “Тэтгэврийн асуудлаар хамтран ажиллах тухай хэлэлцээр”-ийг соёрхон баталж, хэрэгжүүлснээр иргэд Монгол Улс болон Бүгд Найрамдах Казахстан Улсад ажилласан, шимтгэл төлсөн хугацаагаа нэгтгэн тооцуулж, өндөр насны тэтгэвэр тогтоолгох, мөн хоёр улсаас хуримтлалын тэтгэврийг тогтоолгон авах боломж бүрдэж нийгмийн хамгааллын баталгаа сайжрах юм. Хуулийн төсөлтэй холбогдуулан Улсын Их Хурлын гишүүн С. Эрдэнэболд, Э. Болормаа, С. Зулпхар, Б. Бейсен, А. Ариунзаяа, М. Мандхай, Д. Бум-Очир, П. Сайнзориг, Д. Ганбат, Ц. Туваан нар асуулт асууж, үг хэлэв. Улсын Их Хурлын гишүүд энэ төрлийн хэлэлцээрийг ямар улсуудтай байгуулсан болон цаашид ямар улсуудтай байгуулахаар ажиллаж байгаа, зарим хэлэлцээрийг шинэчлэн байгуулах, мөн хилийн чанадад ажиллаж, амьдарч байгаа монгол иргэдийн бүртгэл, судалгааг боловсронгуй болгож, нийгмийн баталгааг хангах, Монгол Улсын нийгмийн даатгалын тогтолцоог олон улсын жишигт хүргэх, шударга ёсонд нийцүүлэх, тэтгэврийн шинэчлэлийг эрчимжүүлэх, холбогдох хууль, эрх зүйн орчныг бүрдүүлэх, хэлэлцээр байгуулж байгаа улсуудын нийгмийн даатгал, тэтгэврийн тогтолцоог Монгол Улсын тэтгэврийн тогтолцоотой харилцан нийцүүлэх, тэтгэвэр тооцох аргачлалыг иргэдэд ашигтайгаар боловсруулж хэрэглэх, монголчууд олноороо ажиллаж, амьдардаг улс орнуудтай энэ төрлийн хэлэлцээр байгуулах ажлыг эрчимжүүлэх зэрэг олон талын асуудлаар байр сууриа илэрхийлэн үг хэлж, хуулийн төслийг дэмжиж байгаагаа илэрхийлэв. Засгийн газар хоорондын хэлэлцээрийг соёрхон батлах тухай талаар санал хураалт явуулахад Улсын Их Хурлын чуулганы нэгдсэн хуралдаанд оролцсон гишүүдийн олонх дэмжлээ. Улсын Их Хурлын гишүүдийн олонх дэмжсэн тул Монгол Улсын Засгийн газар, Бүгд Найрамдах Казахстан Улсын Засгийн газар хоорондын Тэтгэврийн асуудлаар хамтран ажиллах тухай хэлэлцээрийг соёрхон батлах тухай хууль батлагдсанд тооцов гэж Улсын Их Хурлын Хэвлэл мэдээллийн газраас мэдээллээ."
  },
  {
    "id": "76004-1",
    "url": "https://www.parliament.mn/nn/76004/",
    "title": "Улсын Их Хурлын асуулгын цагаар дундаж давхаргыг хамгаалах, тэлэх тухай асуудлаар мэтгэлцэв",
    "date": "2025-10-31",
    "category": "Хуралдааны тойм",
    "part": 1,
    "totalParts": 2,
    "content": "Улсын Их Хурлын чуулганы өнөөдөр (2025.10.31)-ийн нэгдсэн хуралдааныг Улсын Их Хурлын дэд дарга Б. Пүрэвдорж даргалан явуулав. Тэрбээр чуулганы нэгдсэн хуралдааны эхэнд Засгийн газраас энэ сарын 30-ны өдөр буюу өчигдөр Улсын Их Хуралд өргөн мэдүүлсэн Монгол Улсын Засгийн газар, Бүгд Найрамдах Казахстан Улсын Засгийн газар хоорондын Тэтгэврийн асуудлаар хамтран ажиллах тухай хэлэлцээрийг соёрхон батлах тухай хуулийн болон “Монгол Улсыг 2026-2030 онд хөгжүүлэх таван жилийн үндсэн чиглэл батлах тухай” Улсын Их Хурлын тогтоолын төслийг Аюулгүй байдал, гадаад бодлогын болон Эдийн засгийн байнгын хороодод хуваарилсан талаар мэдээлэв. Мөн Улсын Их Хурлын гишүүн М. Бадамсүрэн нарын долоон гишүүнээс өөрсдийн санаачлан, өргөн мэдүүлсэн Газрын тосны тухай хуульд өөрчлөлт оруулах тухай болон дагалдах хуулийн төслийг дахин нягталж, хууль хоорондын нийцлийг хангах шаардлагатай тул татан авах хүсэлт ирүүлснийг уншиж сонсголоо. Ингэснээр уг төслүүдийг хууль санаачлагч нар татан авсанд тооцов. Улсын Их Хурал дахь МАН-ын бүлгээс “Бүлгийн даргыг сонгосон” тухай албан бичиг ирүүлснийг Улсын Их Хурлын дэд дарга Б. Пүрэвдорж уншиж танилцууллаа. Уг бичигт, Улсын Их Хурал дахь МАН-ын бүлгийн энэ сарын 30-ны өдрийн буюу өчигдрийн ээлжит бус хуралдаанаар тус бүлгийн дарга Ж. Бат-Эрдэнийг үүрэгт ажлаас чөлөөлж, хуралдаанд оролцсон гишүүдийн олонхын саналаар Улсын Их Хурлын гишүүн Ж. Батжаргалыг сонгосон тухай мэдэгдсэн байна. Улсын Их Хурал дахь МАН-ын бүлгийн даргаар сонгогдсон түүнд чуулганы нэгдсэн хуралдаан даргалагч амжилт хүсэж, суудалд нь уриад, бүлгийнхээ бүх гишүүдийн дэмжлэгийг авч байж ажлаа авна гэсэн тулхтай байр суурь баримталж байсанд нь Улсын Их Хурал дахь Ардчилсан намын бүлгийн нэрийн өмнөөс баяр хүргэлээ. Чуулганы нэгдсэн хуралдаанаар хэлэлцэх асуудлын тов дараалалд Улсын Их Хурлын дэд даргыг огцруулах болон сонгох тухай асуудлыг оруулаад байсан юм. Эдгээрийг хэлэлцэхийн тулд Улсын Их Хурлын гишүүн Х. Булгантуяа Үндсэн хууль зөрчсөн гэсэн Үндсэн хуулийн цэцийн дүгнэлтийг эхний ээлжинд хэлэлцэн шийдвэрлэх ёстой гэсэн байр суурийг Улсын Их Хурлын гишүүн О. Амгаланбаатар, Д. Ганбат, Ж. Батсуурь, Ж. Баярмаа нар гаргасан бол Улсын Их Хурлын гишүүн Х. Баасанжаргал, А. Ариунзаяа, Улсын Их Хурал дахь МАН-ын бүлгийн дарга Ж. Батжаргал нар тус бүлгээс Улсын Их Хурлын дэд даргад нэр дэвшүүлсэн хүнийг чуулганы нэгдсэн хуралдаанд танилцуулж, санал хураалтаар дэмжиж, ажилд нь оруулах нь зүйтэй гэсэн юм. Улсын Их Хурал дахь МАН-ын бүлгийн дарга Ж. Батжаргал Улсын Их Хурлын гишүүн Үндсэн хууль зөрчсөнтэй холбоотой асуудлыг хэлэлцэх нь Улсын Их Хурлын эрх хэмжээний асуудал тул тусад нь ярих ёстой гээд, харин дэд даргад нэр дэвшүүлэх нь намын бүлгийн ажил тул товд тусгасны дагуу хэлэлцүүлэхийг хүссэн юм. Гэвч Улсын Их Хурлын даргын зөвлөлийн хуралд Төрийн байгуулалтын байнгын хорооны дарга Ц. Сандаг-Очир Улсын Их Хурлын дэд даргыг огцруулах, сонгох, мөн даргын үүрэг хариуцуулах тухай тогтоолын төсөл хэлэлцүүлэх санал ирүүлээд байгааг Улсын Их Хурлын дэд дарга Б. Пүрэвдорж танилцуулж, уг саналыг хугацаа тулгаж ирүүлсэн тул өнөөдөр хэлэлцэх боломжгүй гэж үзэж буйгаа илэрхийлэн, хэлэлцэх асуудлын дарааллаас хаслаа. Ингээд Улсын Их Хурлын чуулганы Их Хуралдай танхимд Монгол Улсын Ерөнхий сайд Г. Занданшатар орж ирснээр Улсын Их Хурлын асуулгын цаг эхлэв. Улсын Их Хурлын асуулгын цагт Ардчилсан намын бүлгийн гишүүд дундаж давхаргыг дэмжих, хавчигдал шахагдлыг арилгаж хувь хэмжээг нь тэлэх, орлогыг нэмэгдүүлж чинээлэг болгох талаар Засгийн газраас баримтлах бодлого, хэрэгжүүлэх үйл ажиллагаа ямар байх тухай сэдвийг хөндөн дэвшүүлсэн юм. Улсын Их Хурлын гишүүн, Ардчилсан намын бүлгийн дарга О. Цогтгэрэл хүн амын орлогын түвшинг илэрхийлсэн статистик мэдээллийг танилцуулж, Монгол Улсын хүн амын 1/3 нь ядуу, мөн хэмжээний хүн ам ядуурах эрсдэлтэй, ердөө 20 хувь нь дундаж амьдралтай байгаагийн шалтгаан, төрийн бодлогын алдаа дутагдлыг хөндөж асуулаа. Дэлхийн банкны судалгаагаар инфляцын түвшин 1.0 хувиар нэмэгдэхэд 350 мянган иргэн ядуурлын түвшин рүү унах эрсдэлтэйг тогтоосон тухай тэрбээр дурдаж, уул уурхайн салбараасаа олсон 100 тэрбум ам. долларын орлогыг яагаад иргэд, хүн амдаа тэгш шударга хуваарилаагүй вэ гэдгийг асуусан юм. Түүнчлэн үнийн өсөлт, хөдөлмөрийн үнэлэмжийн уналт, эрүүл мэндийн шалтгаант ядуурлаас дундаж давхаргыг хэрхэн хамгаалах, халамжаар асуудлыг шийдвэрлэх боломжгүй нь нэгэнт тодорхой болсон тул эдийн засгийн хөгжлийн бодлогыг хэрхэн өөрчлөх зэрэг өргөн хүрээтэй асуудлыг хөндсөн юм. Мөн Улсын Их Хурлын гишүүн С. Эрдэнэболд, Ц. Мөнхтуяа, Д. Энхтуяа, Ж. Баясгалан, О. Алтангэрэл, Г. Хосбаяр, Д. Жаргалсайхан нар хөдөө аж ахуй, тэр дундаа газар тариалангийн салбарын дундаж давхаргынхан төрийн дэмжлэг, бодлогоос хаягдсан, өрхийн орлого инфляцыг гүйцэхгүй байгаа талаар болон багш, эмч нарын цалин хөлс, нийгмийн баталгааг зохих түвшинд хүргэхгүй хойшлуулсаар ирсэн нь дундаж давхаргын томоохон бүрэлдэхүүн хэсэг болсон эдгээр иргэдийн амьжиргааг ихээхэн дордуулсан тухай, бусад салбарынхны цалин хангамжийг нэмэгдүүлэх, Оюутолгой компаниас авах АМНАТ-ийг тус уурхайн олборлож буй эрдэс, баяжмалд агуулагдах үнэт метал тус бүрээр бодитой тооцож авах, уул уурхайн өгөөжийг тэгш, хүртээмжтэй хуваарилах, хөгжлийн бэрхшээлтэй иргэдийн халамжийн тэтгэврийг 30 хувиар нэмэгдүүлэх, баялгийн хулгайтай тэмцэх ажлын хууль, эрх зүйн орчныг бий болгох, төгрөгийн ханшийг нэмэгдүүлэх, дотоодын аж ахуйн нэгж, ажил эрхлэгчдийг нэн тэргүүнд ажлаар хангах, эх оронч худалдан авалтыг дэмжих зэрэг зарчмын болон бодлогын асуудлаар асуулт асууж, Ерөнхий сайд Г. Занданшатар, Хууль зүй, дотоод хэргийн сайд Б. Энхбаяр нараас тодорхой хариулт авлаа. Улсын Их Хурлын гишүүдийн асуултад хариулахдаа Ерөнхий сайд бүр өмч хувьчлалыг эхлүүлсэн үеэс эхлэн төрийн бодлого, эдийн засгийн бүтэц алдагдсан нь өнөөгийн нийгэм, эдийн засагт ихээхэн хүндрэлтэй байдлыг бий болгоод байгааг дурдаад, өчигдөр өргөн мэдүүлсэн Монгол Улсыг хөгжүүлэх таван жилийн үндсэн чиглэлийн төсөлд зохистой хөдөлмөр эрхлэлт, хөдөлмөр эрхлэгчдээ дэмжих, хөдөлмөрийн нөхцөлийг сайжруулах замаар дундаж давхаргын эзлэх хувийн жинг 2026 оны түвшнээс 20 хувиар нэмэгдүүлэхээр тусгаад байгаагаа танилцуулсан юм. Баялгийн хулгай, авилгатай тэмцэж, дотоодын үйлдвэрлэл, бизнесийг дэмжих, импортыг орлох, экспортыг нэмэгдүүлэх, улс орны төлбөрийн чадвар, санхүүгийн чадавхийг тогтвортой сайжруулах замаар төгрөгийн ханшийг тогтворжуулах, инфляцыг тогтоон барьж, өрхийн орлого, худалдан авах чадварыг нэмэгдүүлэх бодлого хэрэгжүүлэхээр төлөвлөж байгаагаа Ерөнхий сайд Г. Занданшатар дэлгэрэнгүй танилцуулж, энэ бүхнийг хэрэгжүүлэх хууль, эрх зүйн орчныг сайжруулах, хэрэгжилтийг эрчимжүүлэх талаар Хууль зүй, дотоод хэргийн сайд Б. Энхбаяр нарийвчлан тайлбарлав. Дараа нь Улсын Их Хурал дахь МАН-ын бүлгийн гишүүн О. Батнайрамдал, С. Эрдэнэбат, Б."
  },
  {
    "id": "76004-2",
    "url": "https://www.parliament.mn/nn/76004/",
    "title": "Улсын Их Хурлын асуулгын цагаар дундаж давхаргыг хамгаалах, тэлэх тухай асуудлаар мэтгэлцэв",
    "date": "2025-10-31",
    "category": "Хуралдааны тойм",
    "part": 2,
    "totalParts": 2,
    "content": "Уянга нар Оюутолгой ХХК-тай холбоотой нотлох баримтуудыг уг асуудлаар зохион байгуулах нотлох баримтыг шинжлэн судлах сонсголоос өмнө нууцаас гаргах боломжтой эсэх, цалин хөлс, ахмад настны тэтгэврийг хэрхэн нэмэгдүүлэх, хөдөлмөрийн аюулгүй байдлыг хангахтай холбоотой хууль, тогтоомжийг хэрэгжүүлж ажиллах, Үндсэн хуулиар баталгаажуулсан хүний хувийн болон ажил хэргийн нэр хүндэд халдах, гүтгэхтэй хэрхэн тэмцэх, хууль зөрчсөн этгээдэд хүлээлгэх хариуцлагыг чангатгах, мөн Хүний эрхийг хангах үндэсний хөтөлбөрийн төслийг өргөн мэдүүлж батлуулах талаар асуулт асууж хариулт авлаа. Хууль зүй, дотоод хэргийн сайд Б. Энхбаяр Улсын Их Хурлын гишүүдын асуултад хариулахдаа хүний нэр төрд хамгийн их халддаг хүмүүс бол улс төрчид гэдгийг онцолж, ийм зорилго бүхий нэг сарын зохион байгуулалттай үйл ажиллагааны үнэ ханш 1.0 тэрбум төгрөгт хүрч өссөн нь баялгийн хулгайч нар маш их мөнгөтэй болж баяжсаны үр дагавар гэдгийг тодотгон тайлбарласан юм. Улсын Их Хурал дахь ХҮН-ын зөвлөлийг төлөөлж Улсын Их Хурлын гишүүн Б. Мөнхсоёл, Г. Уянгахишиг, Б. Найдалаа нар дараа нь асуулт асуув. ХҮН-ын зөвлөлийн гишүүд Шүгэл үлээгчийн эрх зүйн байдлын тухай хуулийн хуулийн төслийг батлуулах, төрийн өмчит аж ахуйн нэгжийн засаглалыг сайжруулж, нээлттэй, ил тод болгох, төсвийн бодлого, төлөвлөлт, түүний үр ашгийг нэмэгдүүлэх, төрөөс санхүүжүүлэх төсөл, арга хэмжээг эрэмбэлэх, хөгжлийн бодлоготой уялдуулах зэрэг зарчмын асуудлуудыг хөндөж байлаа. Улсын Их Хурлын асуулгын цагийн дараа Улсын Их Хурлын гишүүн С. Ганбаатарын Үндсэн хуулийн цэцэд хүсэлт гаргах тухай саналыг дэмжих эсэх асуудлаар санал хураалт явуулав. Чуулганы нэгдсэн хуралдаанд оролцсон 101 гишүүн санал хураалтад оролцсоноос дийлэнх олонх нь уг саналыг дэмжээгүй тул Үндсэн хуулийн цэцэд хүсэлт гаргахгүй боллоо гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": 75996,
    "url": "https://www.parliament.mn/nn/75996/",
    "title": "Нийтийн өргөдлийг Төрийн байгуулалтын болон Өргөдлийн байнгын хороонд хуваариллаа",
    "date": "2025-10-30",
    "category": "Хуралдааны тойм",
    "content": "Улсын Их Хурлын 2025 намрын ээлжит чуулганы өнөөдрийн (2025.10.30) нэгдсэн хуралдаан 10 цаг 05 минутад гишүүдийн 55.6 хувийн ирцтэйгээр эхэлж, Улсын Их Хурлын дэд дарга Б. Пүрэвдорж хуралдааныг удирдав. Нэгдсэн хуралдааны эхэнд Улсын Их Хурлын дэд дарга Б. Пүрэвдорж нийтийн өргөдлийг холбогдох Байнгын хороонд хуваарилсан. Тодруулбал, нийтийн өргөдөл, гомдлын цахим систем https://petition. parliament. mn-д 2025 оны 9 дүгээр сарын 24-ний өдөр иргэн Цогбадрахын Батболд Монгол Улсын Улсын Их Хурлын тухай хуулийн 41 дүгээр зүйлийн 41.9 дэх хэсэг буюу “Хэрэв гишүүн бүрэн эрх дуусгавар болсноос хойш ажил эрхлээгүй бол 12 сарын хугацаанд гишүүний үндсэн цалинтай тэнцэх хэмжээний тэтгэмж, бага цалинтай ажилд орсон бол цалингийн зөрүүтэй тэнцэх хэмжээний тэтгэмж, ... олгоно” гэсэн заалтыг хүчингүй болгуулах хуулийн төсөл санаачлах нийтийн өргөдлийг санаачилсан байна. Уг өргөдөл нь 2025 оны 10 дугаар сарын 28-ны өдөр Монгол Улсын 18 насанд хүрсэн 100467 иргэний санал авсан байна. Иймд Монгол Улсын Их Хурлын чуулганы хуралдааны дэгийн тухай хуулийн 95 дугаар зүйлийн 95.3-т “Нийтийн өргөдлийг дэмжсэн иргэдийн санал энэ хуулийн 95.2-т заасан тоонд хүрмэгц Улсын Их Хурлын дарга саналыг хэлэлцүүлж шийдвэрлүүлэхээр холбогдох Байнгын хороонд ажлын 5 өдрийн дотор хуваарилж, нэгдсэн хуралдаанд танилцуулна” хэмээн заасны дагуу дээрх нийтийн өргөдлийг Төрийн байгуулалтын болон Өргөдлийн байнгын хороонд хуваариллаа. Байнгын хороод иргэний гаргасан өргөдлийг хуульд заасны дагуу шийдвэрлэхийг хүсэв. Өнөөдрийн нэгдсэн хуралдаанаар Үндсэн хуулийн цэцэд хүсэлт гаргах саналын талаарх хэлэлцүүлгийг үргэлжлүүллээ. Улсын Их Хурлын 2025 оны 10 дугаар сарын 24-ний өдрийн үдээс хойших нэгдсэн хуралдаанаар уг асуудлыг хэлэлцэж эхэлсэн бөгөөд Хууль зүйн байнгын хорооны санал, дүгнэлтийг сонсож, гишүүд үг хэлэх үеэр Улсын Их Хурал дахь АН-ын бүлэг ажлын гурван хоногийн завсарлага авсан юм. Тус завсарлагын хугацаа дууссан тул хэлэлцүүлгийг үргэлжлүүлсэн. Б. Пүрэвдорж гишүүн уг саналтай холбогдуулан үг хэлэв. Улсын Их Хурлын гишүүний албан үүргийг гүйцэтгэж байх үед аливаа гэмт хэргийг түдгэлзүүлэх агуулгатай энэ санал нь Эрүүгийн хэрэг хянан шийдвэрлэх тухай хуулийн “Хэргийг түдгэлзүүлэх” хэмээх 33.4 дүгээр зүйлийн зохицуулалтаар шийдэгдэхгүй, сунжрах эрсдэл үүсгэж байна хэмээгээд парламентын гишүүдийн нэр хүндийг унагах эрсдэлтэй учраас Үндсэн хуулийн цэцэд хүсэлт гаргах саналыг дэмжихгүй байгаагаа илэрхийлсэн. Ингээд Үндсэн хуулийн цэцэд Улсын Их Хурлаас хүсэлт гаргах тухай саналыг дэмжсэн Хууль зүйн байнгын хорооны саналаар санал хураалт явуулахаар товлосныг Улсын Их Хурлын дэд дарга Б. Пүрэвдорж хойшлуулж, маргаашийн нэгдсэн хуралдаанаар явуулахаар болов. Үүгээр өнөөдрийн нэгдсэн хуралдаан өндөрлөлөө гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": "75976-1",
    "url": "https://www.parliament.mn/nn/75976/",
    "title": "Засгийн газрын гишүүнийг огцруулах, томилох тухай Монгол Улсын Ерөнхий сайдын танилцуулгыг сонслоо",
    "date": "2025-10-24",
    "category": "Хуралдааны тойм",
    "part": 1,
    "totalParts": 2,
    "content": "Монгол Улсын Их Хурлын 2025 оны намрын ээлжит чуулганы өнөөдөр (2025.10.24)-ийн үдээс хойших нэгдсэн хуралдааны эхэнд Засгийн газрын гишүүнийг огцруулах, томилох тухай Монгол Улсын Ерөнхий сайдын танилцуулгыг сонслоо. Хэлэлцэх асуудалтай холбогдуулан Улсын Их Хурал дахь МАН-ын бүлгийн дарга Ж. Бат-Эрдэнэ үг хэлж, Үндсэн хуулийн цэцийн 2025 оны аравдугаар сарын 22-ны өдрийн 08 тоот дүгнэлттэй холбогдуулан Улсын Их Хурал цааш цаашдаа Үндсэн хуулийг зөрчихгүйн тулд, уг дүгнэлтийг хүлээн авахын тулд өнөөдрийн нэгдсэн хуралдааныг түр завсарлуулах шаардлагатай гэж үзэж байгаагаа илэрхийлсэн юм. Монгол Улсын Ерөнхий сайд Г. Занданшатар Хууль зүй, дотоод хэргийн сайдын үүрэгт ажлаас Л. Мөнхбаатарыг чөлөөлж, Улсын Их Хурлын гишүүн Б. Энхбаярыг томилох тухай танилцуулгадаа Монгол Улсын Үндсэн хуульд заасан онцгой бүрэн эрхийнхээ дагуу уг шийдвэрийг гаргаж, олон нийтэд мэдээлж, Монгол Улсын Ерөнхийлөгчид албан ёсоор танилцуулсан тухай дурдаад, нэр дэвшигчийн намтарыг товч танилцуулав. Тэрбээр, баялгийн хулгайг таслан зогсоож, учирсан хохирлыг арилгах, гэм буруутанд хуулийн хүрээнд хариуцлага тооцож, далд эдийн засгийг бууруулах нь Монгол Улс, ард түмний нийтлэг эрх ашиг юм гээд, тиймээс далд эдийн засгийг бууруулах, хулгай луйвар, шударга бустай тэмцэхэд хууль, эрх зүйн салбарын тогтолцоо, бодлогын өөрчлөлт, шинэчлэл хийх нь чухал гэж үзэж, энэхүү шийдвэрийг гаргаснаа онцолсон юм. Өнгөрсөн хугацаанд өрнөсөн улстөржилт нь улс орон, ард түмэн, төр алба, хувийн хэвшлийн хэвийн үйл ажиллагаанд тодорхой бус байдлыг бий болгож, өвөлжилтийн бэлтгэл, бензин шатахуун, цалин хөлс зэрэг хойшлуулж боломгүй нийгэм, эдийн засгийн олон чухал асуудлыг гацаасан гэдгийг тэрбээр дурдан, Засгийн газар бүрэн бүрэлдэхүүнээрээ ажиллаж, үндсэн чиг үүрэг, үйл ажиллагааныхаа хөтөлбөрийг биелүүлэхэд Улсын Их Хурал дэмжинэ гэдэгт итгэлтэй байна гэлээ. Мөн танилцуулгадаа Ерөнхий сайд Г. Занданшатар Тавантолгойн бүлэг ордын нэг Бортээгийн ордыг эдийн засгийн эргэлтэд оруулах тухай Улсын Их Хурлын тогтоолын төслийг Монгол Улсын 2026 оны төсвийн тухай хуулийн төсөлтэй хамт өргөн мэдүүлснийг өгүүлж, энэ тогтоол батлагдсанаар эмч, багш нарын цалин хөлс, ахмад настнуудын тэтгэвэр, тэтгэмжийг шаардлагатай түвшинд хүртэл нэмэгдүүлэх, мөн бусад тулгамдсан олон асуудлыг шийдвэрлэх нөхцөл бүрдэнэ гэдгийг чухалчлан тэмдэглэв. Ерөнхий сайдын танилцуулгатай холбогдуулан Улсын Их Хурлын гишүүн П. Сайнзориг, Д. Бум-Очир, Ж. Батсуурь, Д. Энхтүвшин, А. Ариунзаяа, Дав. Цогтбаатар, С. Бямбацогт, Ц. Баатархүү, Л. Энхнасан, Ц. Сандаг-Очир, Б. Хэрлэн, С. Эрдэнэболд, Г. Уянгахишиг, С. Одонтуяа, Д. Ганбат, А. Ганбаатар, Р. Эрдэнэбүрэн, Б. Бейсен, Д. Батлут нар асуулт асууж, Монгол Улсын Ерөнхий сайд болон Улсын Их Хурлын гишүүн Б. Энхбаяр нараас хариулт авч, үг хэллээ. Улсын Их Хурлын гишүүд Үндсэн хууль зөрчсөн гэж Үндсэн хуулийн цэцээс шийдвэрлэсэн Улсын Их Хурлын 2025 оны 95 дугаар тогтоолыг хүчингүй болгох, парламентын үйл ажиллагааг хууль дээдлэх зарчимд нийцүүлэх, Улсын Их Хурлын дарга асан Д. Амарбаясгаланг Улсын Их Хурлын гишүүн Б. Энхбаяр гүтгэсэн, эсэх, энэ асуудлыг хууль, шүүхийн байгууллагаар шалгуулж, шийдвэрлүүлэх, ард олныг талцуулж байгаа төрийн хямралыг эцэс болгох, өвөлжилтийн бэлтгэлийг хангах, эрчим хүч, бензин шатахууны хүрэлцээ хангамжийг сайжруулах зэрэг амин чухал ажил, асуудлууд хүлээгдэж буйг онцолж байлаа. Мөн төрийн өмчийн бодлого, зохицуулалтыг боловсронгуй болгох, төрийн нууцын харилцаа, ил тод байдлыг хангах, баялгийн хулгай, тендер худалдан авалт, авлига хээл хахууль, ашиг сонирхлын зөрчлийг цэглэх, Улсын Их Хурал дахь МАН-ын бүлгийн нэгдмэл байдлыг хангах, Үндсэн хуулийн цэцийн дүгнэлтийг Улсын Их Хурал хэлэлцэх эсэх, төрийн өмч, ард түмний баялгийг завших явдалтай тэмцэх Засгийн газрын тэмцэл чухам хэзээ ялах, сайд нарын бүрэлдэхүүнд дахин өөрчлөлт оруулах, эсэх, парламент болон Засгийн газрын хяналт, тэнцвэрийг хангаж ажиллах, Улсын Их Хурлыг үл хүндэтгэж буй Засгийн газрын гишүүдэд хариуцлага тооцох зэрэг зарчмын асуудлуудыг хөндөж, Ерөнхий сайд болон Улсын Их Хурлын гишүүн Б. Энхбаяраас тодорхой хариулт авсан юм. Засгийн газарт бүрэн бүрэлдэхүүнээрээ ажиллах боломж олгох явдал чухал байгааг Ерөнхий сайд Г. Занданшатар Улсын Их Хурлын гишүүдийн асуултад хариулахдаа онцолж, Үндсэн хуулийн цэцийн шийдвэр хэн нэгний талд гэхээсээ илүү Үндсэн хуулийн талд гарсныг тэмдэглэн, Цэцийн их суудлын хуралдааны шийдвэр эцсийнх бөгөөд түүнийг хянан хэлэлцэхгүй гэдгийг тайлбарлалаа. Мөн тэрбээр Авлигатай тэмцэх газрын даргыг зургаан жилийн хугацаагаар томилж буй нь томилгооны хариуцлага, тогтвортой байдлыг хангасан, хэн нэгнээс хамаарахгүй, бие даасан, хараат бус ажиллах нөхцөлийг бүрдүүлэхэд чиглэсэн гэдгийг хэлж, иймд Ерөнхий сайдын юм уу, Хууль зүй, дотоод хэргийн сайдын өнгө үзэмжээр хэрэг нээдэг, хаадаг, шалгадаг, үздэг, хардаг зүйл байхгүй гэв. Түүний мэдээлснээр “нүүрсний” гэх тодотголтой хэргүүд нь төмөр зам, олборлолт, экспорт, борлуулалт, худалдан авалттай холбоотой системийн зөрчлүүдийг хамарч байгаа бөгөөд хэргүүдийн мөрдөн шалгах ажиллагаанаас одоогоор 124 хэрэг үүсгэн шалгасны 88 нь шийдвэрлэгдсэн, 20 нь шүүхээр хэлэлцэгдээгүй, 40 хэрэг мөрдөн байцаалтын шатанд байна. Хулгайг таслан зогсоох ёстой, тэмцэх ёстой, мухарлаж нэг талд нь гаргах ёстой гэж Ерөнхий сайд өгүүлээд, тэгэхдээ хүн хэлмэгдүүлж болохгүй, бас ял завшуулж болохгүй, энэ бол хууль сахиулах, хэрэгжүүлэх ажлын үндсэн зарчим гэсэн юм. Өнөөдөр иргэдийн улс төр төрд итгэх итгэл буурч бухимдал өсөж буйн гол шалтгаан ерөөсөө л энэ гэж тэрбээр онцлоод, дарга нарын авлига, хулгай хэтэрлээ гэдэг энэ шүүмжлэл дээр бид бодитой арга хэмжээ авч тэмцэхгүй бол ард түмнийхээ итгэлийг бүрмөсөн алдаж, ардчиллаа үгүй хийх аюулын өмнө байна гэв. Мөн Ерөнхий сайд Г. Занданшатар МАН-ын дарга болох гэж зүтгээд байгаа юм биш гэдгээ илэрхийлж, тус намын даргын сонгууль шударга бус болж, тооллогын комиссын журмаар шийдвэрлэсэнтэй санал нийлэхгүй байгаагаа хэлэв. Монгол Улсын Үндсэн хуулиар баталгаажуулсан Засгийн эрхийн тогтвортой байдлыг хэврэгшүүлж, улс төрийн намын даргыг 50%+1 саналаар халж, сольдог жишиг тогтвол Үндсэн хуулийн үзэл санаа үгүй болно гэлээ. Хууль зүй, дотоод хэргийн сайдад нэр дэвшигч Б. Энхбаяр өмнөх Улсын Их Хурлын үед 2023 оны 12 дугаар сард зохион байгуулсан “Нүүрсний сонсгол”-оор маш их цар хүрээтэй схемээр эрх мэдэл бүхий хүмүүс улс орныг тонон дээрэмдэж байсныг илчилснээр Монголын ард түмэн, Монгол Улс ялсан хэмээн онцлон дурдаж, сайдаар томилогдсоныхоо маргааш Төрийн ордноос хэн нэгнийг бариад явчих байх гэж хүмүүс бодож байх шиг байна, энэ бол гэмт хэрэг мөрдөн шалгах байгууллагын ажил, би улс төрийн манлайллаа илэрхийлнэ гэсэн юм. Тэрбээр Засгийн газрын гишүүний хувиар Гэр бүлийн тухай хуулийн төслийг нэн тэргүүнд санаачлахаа мэдэгдэж, Төрийн болон албаны нууцын тухай хуулийн шинэчилсэн найруулгыг төслийг боловсруулан, төрийн нууцад юуг оруулах вэ гэдгийг Засгийн газар бус Улсын Их Хурал шийддэг байх зохицуулалтыг хуульчилна гэлээ."
  },
  {
    "id": "75976-2",
    "url": "https://www.parliament.mn/nn/75976/",
    "title": "Засгийн газрын гишүүнийг огцруулах, томилох тухай Монгол Улсын Ерөнхий сайдын танилцуулгыг сонслоо",
    "date": "2025-10-24",
    "category": "Хуралдааны тойм",
    "part": 2,
    "totalParts": 2,
    "content": "Улсын Их Хурлын гишүүд Засгийн газрын гишүүнийг огцруулах, томилох тухай асуудлаар асуулт асууж, үг хэлж дууссаны дараа энэ талаарх захирамжийг Монгол Улсын Ерөнхий сайд Г. Занданшатар уншиж танилцууллаа. Ийнхүү Монгол Улсын Засгийн газрын гишүүн, Хууль зүй, дотоод хэргийн сайдаар томилогдсон Улсын Их Хурлын гишүүн Б. Энхбаяр тангараг өргөж, үүрэгт ажилдаа орлоо. Үүний дараа Улсын Их Хурлын чуулганы үдээс өмнөх нэгдсэн хуралдаанаар хэлэлцсэн Монгол Улсын 2026 оны төсвийн тухай хуулийн төсөлтэй хамт өргөн мэдүүлсэн хууль, тогтоолын төслүүдийг хэлэлцэх эсэх асуудлаар санал хураалт явуулав. Чуулганы нэгдсэн хуралдаанд оролцсон гишүүдийн олонх Нэмэгдсэн өртгийн албан татварын тухай хуульд өөрчлөлт оруулах тухай, Төр хувийн хэвшлийн түншлэлийн тухай хуульд нэмэлт өөрчлөлт оруулах тухай хуулийн, “Засгийн газрын үнэт цаас гаргах эрх олгох тухай”, “Үндэсний баялгийн сангийн тухай хуулийг хэрэгжүүлэх зарим арга хэмжээний тухай” Улсын Их Хурлын тогтоолын төслүүдийг үзэл баримтлалын хүрээнд хэлэлцэхийг дэмжсэн тул анхны хэлэлцүүлэгт бэлтгүүлэхээр Төсвийн болон Эдийн засгийн байнгын хороонд шилжүүллээ. Мөн дараа нь үдээс өмнөх нэгдсэн хуралдаанаар хэлэлцсэн “Зарим Байнгын хорооны бүрэлдэхүүнд өөрчлөлт оруулах тухай” Улсын Их Хурлын тогтоолын төслийг батлах талаар санал хураалт явуулав. Тогтоолын төслийг чуулганы нэгдсэн хуралдаанд оролцсон гишүүдийн олонх мөнхүү дэмжсэн тул батлагдсанд тооцлоо. Монгол Улсын Их Хурлаас Үндсэн хуулийн цэцэд хүсэлт гаргах тухай саналыг дараа нь хэлэлцэв. Уг саналын талаарх Хууль зүйн байнгын хорооны санал, дүгнэлтийг Улсын Их Хурлын гишүүн Г. Уянгахишиг танилцууллаа. Тэрбээр танилцуулгадаа, Улсын Их Хурлын гишүүн С. Ганбаатараас өнгөрөгч есдүгээр сарын 24-ний өдөр өргөн мэдүүлсэн уг саналд Улсын Их Хурлын гишүүний бүрэн эрхийг түдгэлзүүлэх эсэх асуудлыг Улсын Их Хурал хэлэлцэж шийдвэрлэх тохиолдлуудын тухай 45.2.2, 45.2.3 дахь заалтууд Монгол Улсын Үндсэн хуулийн 29 дүгээр зүйлийн 2, 3 дахь хэсгийг зөрчсөн эсэх асуудлыг тусгасан тухай дурдлаа. Байнгын хорооны хуралдаанаар саналыг хэлэлцэх үед Улсын Их Хурлын гишүүн Ц. Сандаг-Очир, Х. Баасанжаргал нар асуулт асууж, Улсын Их Хурлын гишүүн Н. Алтанхуяг, Б. Энхбаяр нар үг хэлжээ. Үндсэн хуулийн цэцэд Улсын Их Хурлаас хүсэлт гаргах тухай саналыг тус Байнгын хорооны хуралдаанд оролцсон гишүүдийн олонх дэмжсэн байна. Хууль зүйн байнгын хорооны санал, дүгнэлттэй холбогдуулан Улсын Их Хурлын гишүүн С. Эрдэнэболд, Д. Ганбат, О. Цогтгэрэл нар асуулт асууж, Хууль зүйн байнгын хорооны дарга Д. Цогтбаатар, тогтоолын төсөл санаачлагч Улсын Их Хурлын гишүүн С. Ганбаатар нараас дэлгэрэнгүй, тодорхой хариулт авлаа. Улсын Их Хурлын гишүүд парламентын гишүүний халдашгүй байдал, дархан эрх, энэ талаарх олон улсын парламентын эрх зүйн хэм хэмжээ, төлөөллийн чадавх, сонгогчдын төлөөлүүлэх эрх, мөн ардчилал, парламентат ёсны үнэ цэн, нэр хүнд, дархлааг хадгалах, эрх зүйн чадамж, иргэд, олон нийтэд хүлээн зөвшөөрөгдөх байдлыг сайжруулах зэрэг олон асуудлыг хөндөн ярьсан юм. Хүний эрх, эрх чөлөө болон тэгш байдал, хуулийн ялгаваргүй, хэлбэрэлтгүй үйлчлэхтэй холбоотой чухал асуудлыг хөндөж буй тул Үндсэн хуулийн цэцэд хүсэлт гаргах саналын хэлэлцүүлгээс Улсын Их Хурал дахь Ардчилсан намын бүлэг ажлын гурван хоногийн завсарлага авлаа. Улсын Их Хурлын чуулганы нэгдсэн хуралдааны төгсгөлд хуралдаан даргалагч Улсын Их Хурлын дэд дарга Б. Пүрэвдорж “Төрөөс мөнгөний бодлогын талаар 2026 онд баримтлах үндсэн чиглэл батлах тухай”, “Үндсэн хуулийн цэцийн 2025 оны 4 дүгээр дүгнэлтийн тухай” Улсын Их Хурлын тогтоолын төслүүдийн эцсийн найруулгыг сонсгов гэж Улсын Их Хурлын Хэвлэл мэдээллийн газраас мэдээллээ."
  },
  {
    "id": "75973-1",
    "url": "https://www.parliament.mn/nn/75973/",
    "title": "Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийг хоёр дахь хэлэлцүүлэгт буцаалаа",
    "date": "2025-10-24",
    "category": "Хуралдааны тойм",
    "part": 1,
    "totalParts": 2,
    "content": "Улсын Их Хурлын чуулганы өнөөдрийн /2025.10.24/ үдээс өмнөх нэгдсэн хуралдаанаар хэлэлцсэн эхний асуудал нь Монгол Улсын 2026 оны төсвийн тухай хуулийн төсөлтэй хамт өргөн мэдүүлсэн хууль, тогтоолын төслүүдийн хэлэлцэх эсэх тухай байлаа. Хуулийн төслийн талаарх танилцуулга, Байнгын хорооны санал, дүгнэлтийг чуулганы 2025 оны 10 дугаар сарын 17-ны өдрийн нэгдсэн хуралдаанд танилцуулж, УИХ-ын гишүүд асуулт асууж эхлэх үеэр УИХ дахь АН-ын бүлгээс завсарлага авснаар хэлэлцүүлэг хойшилсон юм. Энэ өдрийн хуралдаанаар дээрх хууль, тогтоолын төслийн хэлэлцүүлэг үргэлжилж, УИХ-ын гишүүд асуулт асууж, хариулт авлаа. УИХ-ын гишүүн Б. Түвшин, Багш нар цалингаа нэмүүлэх шаардлага тавиад ажил хаясан, ахмадууд тэтгэврээ нэмэх шаардлага тавьж байна. Улсын төсөвт багш, эмч нарын цалинг нэмэх ямар орон зай байна вэ гээд, төрийн албан хаагчдын цалин, нийгмийн даатгал, халамж, цалингийн нэгдсэн бодлогын асуудлаар ямар бодлого барьж буйг тодруулав. Эдийн засаг, хөгжлийн сайд Н. Учрал, Бид өмнө нь 33.5 их наяд төгрөгийн орлого олно гэж төсөвтөө тусган баталчихсан байсан. Тэгэхдээ нөхцөл байдалтайгаа тохируулаад энэ удаа орлогоо бууруулж тооцсон. Орлого бууруулж тооцсон нь бараа бүтээгдэхүүний дэлхийн зах зээл дэх үнийн өсөлт, бууралттай холбоотой. Тийм ч учраас энэ удаагийн төсвийн хүрээний мэдэгдэл бодитой болсон гэж үзэж байгаа. Орлого бүрдүүлэх тал дээр богино хугацааны стратегиудыг хэрэглэж байна. Энэ утгаараа экспорт, орлого нэмэгдүүлэх чиглэлээр яам бүрт хийх ажлуудыг эрэмбэлж, хэрэгжүүлэх төслүүдээ төлөвлөж дууссан. Төсвийн орлого эдийн засагтайгаа харьцуулахад зохистой түвшинд байх ёстой учраас хэт өндөр орлого төлөвлөх нь эдийн засаг дахь төрийн оролцоог нэмэгдүүлээд байдаг сул талтай. Тийм учраас энэ удаагийн төсвийн бодлого төрийн оролцоог бууруулахад чиглэнэ. Төсвийн тэнцвэржүүлсэн орлого ДНБ-ий харьцаа 37 хувь байсныг 30.6 хувь болгон бууруулсан гэсэн хариулт өгсөн. УИХ-ын гишүүн Р. Сэддорж, Төр хувийн хэвшлийн түншлэлийн тухай хуульд оруулах өөрчлөлтийн талаар тодруулав. Сайд Н. Учрал, Эдийн засгийн байнгын хорооны даргын хувиар Засгийн газрын олон төслүүдийг манлайлж дэмжсэн УИХ-ын гишүүн Р. Сэддоржид талархал илэрхийлээд, говийн бүс нутагт хэрэгжүүлэх Орхон-Онгийн, Хэрлэнтоонот зэрэг усны төслүүдийг урагшлуулахгүй бол цаашид уул уурхайн салбарт төсөл хэрэгжүүлэхэд бэрхшээлтэй болно хэмээсэн. Хэдийгээр зураг төсвийн зардал Эдийн засаг, хөгжлийн яаманд тавигддаг ч хангалттай биш хэмээгээд, эдгээр усны төслүүдийг хэрэгжүүлэхээр тэргүүн ээлжид эрэмбэлсэн гэлээ. Улсын жилийн төлөвлөгөөнд 126 төсөл хэрэгжүүлэхээр төлөвлөснөөс 76 нь улсын төсвөөс ямар нэгэн байдлаар санхүүжилт авахаар бол 50 төслийг хэн санхүүжүүлэх нь тодорхойгүй учир Төр, хувийн хэвшлийн түншлэлийн хуулиа амь оруулахаар зорьсон гэсэн хариулт өглөө. Гишүүд асуулт асууж, байр сууриа илэрхийлснээр хэлэлцүүлэг дуусч хууль, тогтоолын төслүүдийг хэлэлцэх эсэх асуудлаар явуулах санал хураалтыг дараагийн хуралдаанаар явуулахаар хойшлуулав. Үргэлжлүүлэн Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн гурав дахь хэлэлцүүлгийг эхлүүллээ. Төслийн гурав дахь хэлэлцүүлгийг явуулсан талаарх Төсвийн болон Эдийн засгийн байнгын хороодын хамтарсан хуралдааны танилцуулгыг УИХ-ын гишүүн П. Батчимэг танилцуулав. Төсвийн болон Эдийн засгийн байнгын хороо 2025 оны 10 дугаар сарын 21-ний өдрийн хамтарсан хуралдаанаараа дээрх хуулийн төслийн гурав дахь хэлэлцүүлгийг хийсэн бөгөөд энэ үеэр УИХ-ын гишүүн Б. Уянга 2026 оны төсвийн хүрээний мэдэгдэлд тусгагдсан эдийн засгийн үндсэн үзүүлэлтүүд өөрчлөгдсөн байгааг тодруулж, хэрэглээний үнийн өсөлтийн түвшин 7.0 хувь байсныг 7.5 хувь болж өөрчлөгдсөн талаар болон ахмад настны тэтгэвэр, эмч, багш нарын цалинг нэмэгдүүлэхтэй холбоотойгоор төсвийн урсгал зардал өөрчлөгдсөн тохиолдолд төсвийн хүрээний мэдэгдлийн үзүүлэлтүүд дахин өөрчлөгдөх эсэх, УИХ-ын гишүүн Л. Соронзонболд нэгдсэн төсвийн орлого, зарлагыг тус тус 490.0 тэрбум төгрөгөөр нэмэгдүүлэх нь Хөгжлийн бодлого төлөвлөлт, түүний удирдлагын тухай хууль болон Төсвийн тогтвортой байдлын тухай хуульд заасан төсвийн тусгай шаардлагуудыг хангасан эсэх, Төсвийн тогтвортой байдлын зөвлөлийн дүгнэлттэй танилцаж, энэ асуудлаар эргэн хэлэлцэх боломжтой эсэх талаар, УИХ-ын гишүүн Б. Пунсалмаа инфляци 7.5 хувь болж өссөнтэй холбоотойгоор Монголбанкнаас инфляцийг бууруулах талаар авч хэрэгжүүлэх арга хэмжээнүүдийн талаар, мөн уул уурхайн чиглэлээр үйл ажиллагаа явуулж байгаа төрийн өмчит хуулийн этгээдүүдийн улсын төсөвт төвлөрүүлэх ногдол ашиг, аж ахуйн нэгжийн орлогын албан татвар, нэмэгдсэн өртгийн албан татварын талаар асуулт асууж, хариулт авсан гэлээ. Төсвийн болон Эдийн засгийн байнгын хорооны хороодын хамтарсан хуралдаанаас гарсан санал Төсвийн тогтвортой байдлын тухай хуулийн 6 дугаар зүйлд заасан Төсвийн тусгай шаардлагад нийцсэн эсэх талаарх Төсвийн тогтвортой байдлын зөвлөлийн дүгнэлтийг тус зөвлөлийн дарга Н. Энхбаяр танилцуулав. Төсвийн хүрээний мэдэгдлийн гурав дахь хэлэлцүүлгийг явуулахад Төсвийн болон Эдийн засгийн байнгын хороодын хамтарсан хуралдаанаас гарсан санал Төсвийн тогтвортой байдлын тухай хуулийн 6 дугаар зүйлд заасан төсвийн тусгай шаардлагад нийцсэн эсэх талаар Төсвийн тогтвортой байдлын зөвлөл дүгнэлт гаргаж, нэгдсэн хуралдаанд танилцуулах үүрэгтэй гэж Улсын Их хурлын чуулганы хуралдааны дэгийн тухай хуулийн 64.1.5-д заасан. “Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай” хуулийн төслийн хоёрдугаар хэлэлцүүлгийн явцад УИX-ын нэгдсэн чуулганы 2025 оны 10 сарын 17-ны өдрийн хуралдаанаар “Төслийн 1 дүгээр зүйлийн эдийн засгийн үндсэн үзүүлэлтүүд дэх нэгдсэн төсвийн тэнцвэржүүлсэн орлогын доод хэмжээ 2026 онд 31,600.0 тэрбум төгрөг гэснийг 490.0 тэрбум төгрөгөөр, нэгдсэн төсвийн нийт зарлагын дээд хэмжээ 2026 онд 32,980.0 тэрбум төгрөг гэснийг 490.0 тэрбум төгрөгөөр тус тус нэмэгдүүлж, үүнтэй уялдуулан холбогдох эдийн засгийн үндсэн үзүүлэлт болон харгалзах ДНБ-д эзлэх хувьд өөрчлөлт оруулах” тухай зарчмын зөрүүтэй санал дэмжигдсэнтэй холбоотой дүгнэлт гаргалаа хэмээв. Тэрбээр Төсвийн тогтвортой байдлын зөвлөлийн зүгээс УИX-ын нэгдсэн чуулганы 2025 оны 10 дугаар сарын 17-ны өдрийн хуралдаанаар дэмжигдсэн зарчмын зөрүүтэй санал нь: · Төсвийн хүрээний мэдэгдлийн хувьд: ДНБ болон суурь тэнцлийн нэрлэсэн дүнд нөлөө үзүүлэхгүй боловч Төсвийн хүрээний мэдэгдэл дэх суурь тэнцэл ДНБ-ий 2% буюу түүнээс дээш хувийн ашигтай байх төсвийн тусгай шаардлагыг зөрчиx; · Монгол Улсын нэгдсэн төсвийн 2026 оны төсвийн төслийн хувьд: ДНБ, төсвийн орлогод болон зарлагын бүтцэд үзүүлэх нөлөөнөөс үүдэн төсвийн төсөлд тусгагдсан суурь тэнцэл ДНБ-ий 2% буюу түүнээс дээш хувийн ашигтай байх төсвийн тусгай шаардлагыг мөн зөрчиx; · Төсвийн хүрээний мэдэгдлийг дагуулан төсвийн зарлагыг өөрчилж болзошгүй байдал нь Монгол Улсын Үндсэн хуулийн 25-р зүйлийн 1 дэх хэсгийн 7-д заасан заалттай зөрчилдөх нөхцөлүүдийг үүсгэхээр байна."
  },
  {
    "id": "75973-2",
    "url": "https://www.parliament.mn/nn/75973/",
    "title": "Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийг хоёр дахь хэлэлцүүлэгт буцаалаа",
    "date": "2025-10-24",
    "category": "Хуралдааны тойм",
    "part": 2,
    "totalParts": 2,
    "content": "Иймд Монгол Улсын Их Хурлын чуулганы хуралдааны дэгийн тухай хуулийн 64.1.5-д заасны дагуу “Монгол Улсын нэгдсэн төсвийн 2026 оны төсвийн хүрээний мэдэгдэл, 2027-28 оны төсвийн төсөөллийн тухай хуульд өөрчлөлт оруулах тухай” хуулийн төслийг хоёр дахь хэлэлцүүлгийг дахин явуулахаар холбогдох Байнгын хороодод буцаах нь зүйтэй гэж үзэж байна гэлээ. Монгол Улсын Их Хурлын чуулганы хуралдааны дэгийн тухай хуулийн 64.1.5-д “Төсвийн болон Эдийн засгийн байнгын хороодын хамтарсан хуралдаанаас гарсан санал Төсвийн тогтвортой байдлын тухай хуулийн 6 дугаар зүйлд заасан төсвийн тусгай шаардлагад нийцсэн эсэх талаар Төсвийн тогтвортой байдлын зөвлөл дүгнэлт гаргаж, нэгдсэн хуралдаанд танилцуулна. Төсвийн тусгай шаардлага хангагдаагүй нөхцөл үүссэн тохиолдолд тодорхой асуудлаар чиглэл өгч, хоёр дахь хэлэлцүүлгийг дахин явуулахаар Төсвийн болон Эдийн засгийн байнгын хороодод төслийг буцааж болно” хэмээн заасныг хуралдаан даргалагч Б. Пүрэвдорж дурдаад, төслийн хоёр дахь хэлэлцүүлгийг дахин явуулахаар Төсвийн болон Эдийн засгийн байнгын хороодод буцаалаа. Мөн хуралдаанаар Зарим байнгын хорооны бүрэлдэхүүнд өөрчлөлт оруулах тухай асуудлыг хэлэлцлээ. УИХ-ын гишүүн Х. Баасанжаргалыг УИХ-ын Хүний хөгжил, нийгмийн бодлогын байнгын хорооны бүрэлдэхүүнээс хасаж, Өргөдлийн байнгын хорооны гишүүнээр батлах тухай УИХ-ын тогтоолын төслийг хуралдаан даргалагч танилцуулснаар үдээс өмнөх хуралдаан өндөрлөлөө. Санал хураалтыг үдээс хойших хуралдаанаар явуулна хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75907-1",
    "url": "https://www.parliament.mn/nn/75907/",
    "title": "УИХ-ын даргыг үүрэгт ажлаас нь чөлөөлж, Монгол Улсын 2026 оны төсвийн тухай хуулийн төслүүдийг гурав дахь хэлэлцүүлэгт шилжүүлэв",
    "date": "2025-10-17",
    "category": "Хуралдааны тойм",
    "part": 1,
    "totalParts": 2,
    "content": "Монгол Улсын Их Хурлын 2025 оны намрын ээлжит чуулганы өнөөдрийн (2025.10.17) үдээс хойших нэгдсэн хуралдаан 14 цаг 02 минутад эхэлж, Монгол Улсын Их Хурлын даргыг чөлөөлөх асуудлыг хэлэлцэн шийдвэрлэв. Монгол Улсын Их Хурлын дарга Д. Амарбаясгалангийн үүрэгт ажлаасаа чөлөөлөгдөх хүсэлтийг хэлэлцсэн талаарх Төрийн байгуулалтын байнгын хорооны санал, дүгнэлтийг Улсын Их Хурлын гишүүн Ц. Сандаг-Очир танилцууллаа. Монгол Улсын Их Хурлын дарга Дашзэгвийн Амарбаясгалан Монгол Улсын Их Хурлын тухай хуулийн 12 дугаар зүйлийн 12.2.1 дэх заалтыг үндэслэн 2025 оны 10 дугаар сарын 16-ны өдөр Монгол Улсын Их Хурлын даргын үүрэгт ажлаасаа өөрөө чөлөөлөгдөх хүсэлтээ гаргасныг Төрийн байгуулалтын байнгын хороо Монгол Улсын Их Хурлын тухай хуулийн 12 дугаар зүйлийн 12.3 дахь хэсэгт заасныг баримтлан 2025 оны 10 дугаар сарын 16-ны өдрийн хуралдаанаараа хэлэлцсэн байна. Байнгын хорооны хуралдаанд Монгол Улсын Их Хурлын дарга Д. Амарбаясгалан Монгол Улсын Их Хурлын даргын үүрэгт ажлаасаа чөлөөлөгдөх хүсэлтээ танилцуулжээ. Байнгын хорооны хуралдааны үеэр Монгол Улсын Их Хурлын дарга Д. Амарбаясгалан өөрөө хүсэлтээ гаргасантай холбогдуулан Төрийн байгуулалтын байнгын хорооны хуралдааныг асуулт асуух, үг хэлэхгүйгээр явуулах горимын санал гаргасныг хуралдаанд оролцсон гишүүдийн олонх буюу 79.3 хувь нь дэмжсэн байна. Төрийн байгуулалтын байнгын хорооны хуралдаанаар Монгол Улсын Их Хурлын дарга Дашзэгвийн Амарбаясгаланг өөрийн хүсэлтээр Монгол Улсын Их Хурлын даргын үүрэгт ажлаас чөлөөлөх асуудлаар ил санал хурааж, хуралдаанд оролцсон гишүүд 100 хувийн саналаар хүлээж авах нь зүйтэй хэмээн үзсэн байна. Монгол Улсын Их Хурлын даргыг чөлөөлөх асуудлыг хэлэлцэх үеэр Улсын Их Хурлын гишүүн, Улсын Их Хурал дахь АН-ын бүлгийн дарга О. Цогтгэрэлийн гаргасан саналын дагуу энэ асуудлыг хэлэлцэх үед нэгдсэн хуралдааныг Улсын Их Хурлын дэд дарга Б. Пүрэвдорж удирдсан. Хэлэлцэж буй асуудалтай холбогдуулан Улсын Их Хурлын гишүүн Р. Батболд, Б. Түвшин, Д. Жаргалсайхан, Д. Ганбат, Ч. Ундрам, Л. Соронзонболд, Д. Энхтүвшин, С. Эрдэнэболд, Г. Ганбаатар, Ч. Лодойсамбуу, А. Ариунзаяа, Л. Мөнхбаясгалан, Б. Бейсен, Д.Үүрийнтуяа, Ж. Баярмаа нар асуулт асууж, Монгол Улсын Их Хурлын дарга Д. Амарбаясгалангаас хариулт авав. Дараа нь санал хураалт явуулсан. Төрийн байгуулалтын байнгын хорооны саналаар Монгол Улсын Их Хурлын дарга Д. Амарбаясгалангийн чөлөөлөгдөх хүсэлтийг хүлээн авах нь зүйтэй гэснийг дэмжих эсэхээр санал хураалт явуулахад Улсын Их Хурлын 114 гишүүний 102 нь буюу 89.5 хувийн саналаар дэмжсэн. Иймд Улсын Их Хурлын холбогдох тогтоол батлагдсанд тооцож, Улсын Их Хурлын дэд дарга Б. Пүрэвдорж эцсийн найруулгыг танилцуулсан юм. Монгол Улсын Үндсэн хуулийн Хорин дөрөвдүгээр зүйлийн 2 дахь хэсэг, Монгол Улсын Их Хурлын тухай хуулийн 5 дугаар зүйлийн 5.1 дэх хэсэг, 12 дугаар зүйлийн 12.1 дэх хэсэг, 12.2.1 дэх заалт, 12.3 дахь хэсэг, 14 дүгээр зүйлийн 14.4.4 дэх заалтыг үндэслэн Монгол Улсын Их Хурлын гишүүн Дашзэгвийн Амарбаясгаланг Монгол Улсын Их Хурлын даргын үүрэгт ажлаас чөлөөлөхөөр, Монгол Улсын Их Хурлын даргыг шинээр сонгох хүртэл хугацаанд Монгол Улсын Их Хурлын даргын албан үүргийг Монгол Улсын Их Хурлын дэд дарга Х. Булгантуяа хэрэгжүүлж байхаар, тогтоолыг 2025 оны 10 дугаар сарын 17-ны өдрөөс дагаж мөрдөхөөр тогтоосон байна. Монгол Улсын Их Хурлын даргын үүрэгт ажлаасаа чөлөөлөгдөх хүсэлтийг нь хүлээн авсантай холбогдуулан Улсын Их Хурлын гишүүн Д. Амарбаясгалан үг хэлэв. Улсын Их Хурлын даргын хувьд парламентыг олон ургалч үзэлд тулгуурлах, ил тод, нээлттэй байх, “Хүн төвтэй” ойлголцол, зөвшилцлийг баримтлахад нэн тэргүүнд анхаарч ажилласан болохоо тэрбээр онцлоод, цаашид парламентын засаглалыг бодит утгаар нь баталгаажуулахад байнга анхаарах шаардлага бий гэдгийг цохон тэмдэглэсэн (бүрэн эхийг эндээс). Дараа нь Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн хоёр дахь хэлэлцүүлгийг үргэлжлүүлж, Улсын Их Хурлын дэд дарга Х. Булгантуяа нэгдсэн хуралдааныг үргэлжлүүлэн удирдав. Монгол Улсын Их Хурлын чуулганы 2025 оны 10 дугаар сарын 09-ний өдрийн нэгдсэн хуралдаанаар Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн хоёр дахь хэлэлцүүлгийг эхлүүлж, Төсвийн болон Эдийн засгийн байнгын хорооны хамтарсан хуралдаанаас гаргасан санал, дүгнэлттэй холбогдуулан гишүүд асуулт асууж, хариулт авсан юм. Өнөөдрийн хуралдаанаар тус хэлэлцүүлгийг үргэлжлүүлж, Төсвийн болон Эдийн засгийн байнгын хороодын хамтарсан хуралдаанаас гаргасан зарчмын зөрүүтэй саналын нэг томьёоллоор санал хураалт явуулан шийдвэрлэлээ. Ингээд Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийг гурав дахь хэлэлцүүлэгт бэлтгүүлэхээр Төсвийн болон Эдийн засгийн байнгын хороонд шилжүүллээ. Дараа нь “Төрөөс мөнгөний бодлогын талаар 2026 онд баримтлах үндсэн чиглэл батлах тухай” Улсын Их Хурлын тогтоолын төслийн хэлэлцүүлгийг үргэлжлүүлэв. Монгол Улсын Их Хурлын чуулганы 2025 оны 10 дугаар сарын 09-ний өдрийн нэгдсэн хуралдаанаар Төрөөс мөнгөний бодлогын талаар 2026 онд баримтлах үндсэн чиглэлийн төслийн талаар Монголбанкны ерөнхийлөгч Б. Лхагвасүрэн, Эдийн засгийн байнгын хорооны холбогдох санал, дүгнэлтийг Улсын Их Хурлын гишүүн Д.Үүрийнтуяа, энэ талаарх Улсын Их Хурал дахь АН-ын бүлгийн санал, дүгнэлтийг Улсын Их Хурлын гишүүн Ч. Лодойсамбуу нар тус бүр танилцуулсан. Үргэлжлүүлэн Улсын Их Хурлын гишүүд хэлэлцэж буй асуудалтай холбогдуулан асуулт асууж, хариулт авсан байсан. Иймд өнөөдрийн нэгдсэн хуралдаанаар тус хэлэлцүүлгийг үргэлжлүүлж, Эдийн засгийн байнгын хорооны саналаар санал хураалт явууллаа. “Төрөөс мөнгөний бодлогын талаар 2026 онд баримтлах үндсэн чиглэл батлах тухай” Улсын Их Хурлын тогтоолын төслийг батлахыг нэгдсэн хуралдаанд оролцсон Улсын Их Хурлын 114 гишүүний 63.2 хувь нь дэмжсэн. Энэ өдрийн хуралдаанаар хэлэлцэхээр товлосон тав дахь асуудал нь Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн хоёр дахь хэлэлцүүлэг байв. Төсвийн байнгын хорооны холбогдох санал, дүгнэлтийг Улсын Их Хурлын гишүүн Х. Ганхуяг танилцууллаа. Хуулийн төслүүдийн нэг дэх хэлэлцүүлгийг Улсын Их Хурлын чуулганы 2025 оны 9 дүгээр сарын 15, 18, 19, 24-ний өдрийн нэгдсэн хуралдаанаар хэлэлцэж, хоёр дахь хэлэлцүүлэгт бэлтгүүлэхээр Төсвийн болон бусад Байнгын хороонд шилжүүлсэн юм."
  },
  {
    "id": "75907-2",
    "url": "https://www.parliament.mn/nn/75907/",
    "title": "УИХ-ын даргыг үүрэгт ажлаас нь чөлөөлж, Монгол Улсын 2026 оны төсвийн тухай хуулийн төслүүдийг гурав дахь хэлэлцүүлэгт шилжүүлэв",
    "date": "2025-10-17",
    "category": "Хуралдааны тойм",
    "part": 2,
    "totalParts": 2,
    "content": "Монгол Улсын Их Хурлын хяналт шалгалтын тухай хуулийн 23 дугаар зүйлд “Улсын Их Хурал төсвийн төслийн нэг, хоёр дахь хэлэлцүүлгийн үед олон нийтийн хэлэлцүүлэг хийж болно” гэж заасны дагуу Төсвийн байнгын хорооноос “Уул уурхайн бүтээгдэхүүний экспортыг нэмэгдүүлэх боломж, эрсдэл”, “Боловсролын салбарын 2026 оны төсөв”, “Улсын төсвийн хөрөнгөөр санхүүжүүлэх хөрөнгө оруулалтын төслүүд”, “Төслийн орлого бүрдүүлэлт”, “Эрүүл мэнд, нийгмийн хамгааллын салбарын 2026 оны төсөв”, “Соёл, спорт, аялал жуулчлал, залуучуудын салбарын 2026 оны төсөв” гэсэн зургаан сэдвийн хүрээнд олон нийтийн хэлэлцүүлэг зохион байгуулжээ. Эдгээр хэлэлцүүлэгт иргэд, иргэний нийгмийн байгууллага, Төсвийн тогтвортой байдлын зөвлөл, Үндэсний аудитын газар, Сангийн яам болон төсвийн ерөнхийлөн захирагч нар, төрийн бус байгууллагуудаас давхардсан тоогоор танхимаар 394, цахимаар 17 төлөөлөл оролцсон бөгөөд хэлэлцүүлгийн зарыг Улсын Их Хурлын албан ёсны вэб хуудас parliament. mn, нийгмийн сүлжээн дэх ParliamentMN хаягуудад нийтэлж, олон нийтийн оролцоог ханган ажилласан болохыг Х. Ганхуяг гишүүн танилцууллаа. Хэлэлцүүлэгт оролцогчдоос эрүүл мэнд, боловсролын салбарын гүйцэтгэлд суурилсан санхүүжилтийн шинэчлэлийг эрчимжүүлэх, багш, эмчийн цалин, ахмад настны тэтгэврийн хэмжээг инфляцтай уялдуулан нэмэгдүүлэх, хөрөнгө оруулалтын төлөвлөлтийг урт хугацааны хөгжлийн бодлогын зорилттой уялдуулах, гадаад зээл, тусламжийн ашиглалт, түүний үр дүнг үнэлж, өрийн тогтвортой байдлыг хангах бодлогыг хэрэгжүүлэх, татварын шинэчлэлээр иргэд, аж ахуйн нэгжүүдийн татварын дэмжлэгийг оновчтой болгож, өрхийн орлогыг дэмжихэд чиглэсэн төсвийн бодлогыг хэрэгжүүлэх нь зүйтэй гэсэн саналууд гарчээ. Монгол Улсын Их Хурлын чуулганы хуралдааны дэгийн тухай хуулийн 70 дугаар зүйлд заасны дагуу Байнгын хороод эрхлэх асуудлынхаа хүрэнд 2025 оны 9 дүгээр сарын 29, 30-ны өдөр, 10 дугаар сарын 01, 07-ны өдрүүдийн хуралдаанаараа хуулийн төслүүдийн хоёр дахь хэлэлцүүлгийг хийж, танилцуулгаа боловсруулан Төсвийн байнгын хороонд ирүүлсэн хэмээгээд тус бүрд нь танилцуулсан. Монгол Улсын Их Хурлын чуулганы хуралдааны дэгийн тухай хуулийн 70 дугаар зүйлийн 70.5-д заасны дагуу санал хураалт явууллаа. Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүд нь Төсвийн тухай болон Төсвийн тогтвортой байдлын тухай хуульд заасан шалгуур, дунд хугацааны төсвийн хүрээний мэдэгдлийн тусгай шаардлага, Улсын хөгжлийн жилийн төлөвлөгөөнд нийцсэн эсэхээр санал хураалт явууллаа. Нэгдсэн хуралдаанд оролцсон Улсын Их Хурлын 114 гишүүний 72 нь “нийцсэн” хэмээн дэмжсэн юм. Иймд Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийг гурав дахь хэлэлцүүлэгт бэлтгүүлэхээр Төсвийн байнгын хороо болон бусад Байнгын хороо, Төсвийн зарлагын хяналтын дэд хороонд шилжүүллээ. Хуралдааны төгсгөлд Монгол Улсын 2026 оны төсвийн тухай хуулийн төсөлтэй хамт өргөн мэдүүлсэн хууль, тогтоолын төслүүдийн хэлэлцэх эсэхийг хэлэлцэв. Улсын Их Хурлын гишүүн, Засгийн газрын гишүүн, Монгол Улсын Тэргүүн шадар сайд бөгөөд Эдийн засаг, хөгжлийн сайд Н. Учрал төсөл санаачлагчийн илтгэлийг, хууль, тогтоолын төслүүдийн хэлэлцэх эсэх хэлэлцүүлгийг явуулсан талаарх Төсвийн байнгын хорооны санал, дүгнэлтийг Улсын Их Хурлын гишүүн Д. Батбаяр танилцууллаа. Төсөл санаачлагч иргэн, өрхийн татварын ачааллыг бууруулах, бодит орлогыг хамгаалах, татварын хөнгөлөлт, чөлөөлөлтийн оновчтой, хүртээмжтэй байдлыг нэмэгдүүлэх, татварын хамрагдалтыг сайжруулах, далд эдийн засгийг бууруулах чиглэлээр Нэмэгдсэн өртгийн албан татварын тухай хуульд өөрчлөлт оруулах тухай хуулийн төсөл, төр, хувийн хэвшлийн түншлэлээр хэрэгжүүлэх төслүүдийн процесс ажиллагааг хялбарчлах, түншлэлийн хүрээг тэлж нийтийн зориулалттай дэд бүтэц, төрийн үйлчилгээнээс гадна хөгжлийн бодлого, төлөвлөлтийн баримт бичгийн зорилго, зорилтод нийцсэн төсөл, хөтөлбөрүүдийг төр, хувийн хэвшлийн түншлэлээр хэрэгжүүлэх, орон нутгийн түвшинд түншлэлийн төслийг бие даан хэрэгжүүлэх боломжоор тэгш хангах, түншлэлийн төсөлд тавигдах шаардлагыг багасгаж, хувийн хэвшлийн оролцоо, хөрөнгө оруулалтыг дэмжих зорилгоор Төр, хувийн хэвшлийн түншлэлийн тухай хуульд нэмэлт, өөрчлөлт оруулах тухай хуулийн төсөл, 2026 оны төсвийн жилд арилжаалах гадаад болон дотоод үнэт цаасны дээд хэмжээ, зориулалтыг тусгасан “Засгийн газрын үнэт цаас гаргах эрх олгох тухай” Монгол Улсын Их Хурлын тогтоолын төсөл, Тавантолгой бүлэг ордын ашиглагдаагүй байгаа хэсгийг эдийн засгийн эргэлтэд оруулж, ашиглалтыг сайжруулах зорилгоор “Үндэсний баялгийн сангийн тухай хуулийг хэрэгжүүлэх зарим арга хэмжээний тухай” Улсын Их Хурлын тогтоолын төслийг боловсруулжээ. Засгийн газраас 2025 оны 9 дүгээр сарын 01-ний өдөр Улсын Их Хуралд өргөн мэдүүлсэн Монгол Улсын 2026 оны төсвийн тухай хуулийн төслийн хамт өргөн мэдүүлсэн хууль, тогтоолын төслүүдийг үзэл баримтлалын хүрээнд хэлэлцэх эсэх хэлэлцүүлгийг Төсвийн байнгын хороо 2025 оны 10 дугаар сарын 14-ний өдрийн хуралдаанаараа явуулсан байна. Монгол Улсын 2026 оны төсвийн тухай хуулийн төслийн хамт өргөн мэдүүлсэн Нэмэгдсэн өртгийн албан татварын тухай хуульд өөрчлөлт оруулах тухай, Төр, хувийн хэвшлийн түншлэлийн тухай хуульд нэмэлт, өөрчлөлт оруулах тухай хуулийн төсөл, “Засгийн газрын үнэт цаас гаргах эрх олгох тухай”, “Үндэсний баялгийн сангийн тухай хуулийг хэрэгжүүлэх зарим арга хэмжээний тухай” Улсын Их Хурлын тогтоолын төслийг Байнгын хорооны хуралдаанд оролцсон гишүүдийн олонх үзэл баримтлалын хүрээнд хэлэлцэхийг дэмжиж, чуулганы нэгдсэн хуралдаанаар хэлэлцүүлэх нь зүйтэй гэж үзсэн байна. Төсвийн байнгын хорооны санал, дүгнэлттэй холбогдуулан Улсын Их Хурлын гишүүн Г. Хосбаяр асуулт асууж, Н. Учрал сайд болон ажлын хэсгийн гишүүдээс хариулт авах үеэр Улсын Их Хурлын гишүүн, Улсын Их Хурал дахь АН-ын бүлгийн дэд дарга Х. Тэмүүжин гурван өдрийн завсарлага хүсэж буйгаа мэдэгдэв. Монгол Улсын Их Хурлын чуулганы хуралдааны дэгийн тухай хуулийн 12 дугаар зүйлийн 12.4-т “Шийдвэрлэх хугацааг нь хуулиар тусгайлан заасан асуудлаар нам, эвслийн бүлэг завсарлага авах бол хуралдаан даргалагч завсарлагын хугацааг тухайн асуудлыг хуулиар тогтоосон хугацаанд шийдвэрлэх боломжтой байхаар тогтооно” хэмээн заасан байдаг бөгөөд Улсын Их Хурлын дэд дарга Х. Булгантуяа Монгол Улсын 2026 оны төсвийн тухай хуулийн төсөлтэй хамт өргөн мэдүүлсэн хууль, тогтоолын төслүүдийн хэлэлцэх эсэхийг хэлэлцүүлгээс гурван өдрийн завсарлага өгөхөөр шийдвэрлэлээ. Үүгээр өнөөдрийн чуулганы нэгдсэн хуралдаан өндөрлөв хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75903-1",
    "url": "https://www.parliament.mn/nn/75903/",
    "title": "“Монгол Улсын Ерөнхий сайдыг огцруулах тухай” Улсын Их Хурлын тогтоолыг баталлаа",
    "date": "2025-10-17",
    "category": "Хуралдааны тойм",
    "part": 1,
    "totalParts": 2,
    "content": "Монгол Улсын Их Хурлын 2025 оны намрын ээлжит чуулганы өнөөдрийн (2025.10.17) нэгдсэн хуралдаан Улсын Их Хурлын 66 гишүүн бүртгүүлснээр 52.4 хувийн ирцтэйгээр эхэллээ. Нэгдсэн хуралдаан эхлэхэд гишүүд ирцтэй холбоотой тодруулга хийж байгааг Улсын Их Хурлын дэд дарга Х. Булгантуяа хэлж, энэ талаар Улсын Их Хурлын Ерөнхий нарийн бичгийн дарга Б. Баасандорж тайлбар хийв. Монгол Улсын Их Хурлын чуулганы хуралдааны дэгийн тухай хуулийн “Хуралдааны тов, дараалал тогтооход баримтлах журам” хэмээх 6 дугаар зүйлийн 6.2 дахь заалтад “…Нэгдсэн хуралдаан долоо хоног бүрийн Пүрэв, Баасан гарагт 10.00-13.00, 14.00-18.00 цагт хуралдана. Гишүүд өглөө 09.00 цагаас эхлэн ирцэд бүртгүүлж, хуралдаанаар асуудал хэлэлцэхэд бэлтгэнэ…” гэж заасныг Улсын Их Хурлын Ерөнхий нарийн бичгийн дарга танилцуулсан. Үргэлжлүүлэн тэрбээр “Өөрөөр хэлбэл, 2025 оны 10 дугаар сарын 16-ны өдрийн Пүрэв гаргийн чуулганы нэгдсэн хуралдаанд бэлтгэх ирц 09.00 цагт эхэлсэн. Пүрэв гарагийн 09.00 цагт эхэлсэн бүртгэл өнөөдрийн буюу 2025 оны 10 дугаар сарын 17-ны өдрийн 10 цаг 13 минутад ирц бүрдлээ. Монгол Улсын Их Хурлын чуулганы хуралдааны дэгийн тухай хуулийг зөрчсөн зүйл байхгүй” хэмээлээ. Ийнхүү Монгол Улсын Их Хурлын 2025 оны намрын ээлжит чуулганы өнөөдрийн нэгдсэн хуралдаанаар зургаан асуудал хэлэлцэхээр тогтож, эхлээд Монгол Улсын Ерөнхий сайдыг огцруулах саналыг хэлэлцэн шийдвэрлэсэн юм. Уг асуудлыг хэлэлцсэн талаарх Төрийн байгуулалтын байнгын хорооны санал, дүгнэлтийг Улсын Их Хурлын гишүүн А. Ариунзаяа танилцуулав. Улсын Их Хурлын гишүүн П. Сайнзориг нарын нэр бүхий 54 гишүүн Монгол Улсын Үндсэн хуулийн Дөчин гуравдугаар зүйлийн 1 дэх хэсэг, Монгол Улсын Их Хурлын тухай хуулийн 8 дугаар зүйлийн 8.1.11 дэх заалтыг тус тус үндэслэн 2025 оны 10 дугаар сарын 07-ны өдөр Монгол Улсын Ерөнхий сайд Гомбожавын Занданшатарыг огцруулах саналыг Улсын Их Хуралд албан ёсоор тавьсан. Төрийн байгуулалтын байнгын хороо уг саналыг Монгол Улсын Үндсэн хуулийн Дөчин гуравдугаар зүйлийн 1 дэх хэсэгт заасны дагуу гурав хоногийн дараа буюу 2025 оны 10 дугаар сарын 10, 16-ны өдрийн хуралдаанаараа Монгол Улсын Их Хурлын чуулганы хуралдааны дэгийн тухай хуулийн 101 дүгээр зүйлийг баримтлан хэлэлцжээ. Байнгын хорооны хуралдаанд Монгол Улсын Ерөнхий сайдыг огцруулах саналыг Улсын Их Хурлын гишүүн П. Сайнзориг танилцуулсан бөгөөд Монгол Улсын Үндсэн хуулийн Гучин есдүгээр зүйлийн 4 дэх хэсэгт “Засгийн газрын гишүүнийг Улсын Их Хурал, Ерөнхийлөгчид танилцуулснаар Ерөнхий сайд томилж, чөлөөлж, огцруулна…” гэж, Монгол Улсын Засгийн газрын тухай хуулийн 23 дугаар зүйлийн 1 дэх хэсгийн 2 дахь заалтад “Засгийн газрын гишүүнийг … Улсын Их Хурал, Ерөнхийлөгчид танилцуулсны үндсэн дээр томилж, чөлөөлж, огцруулна…” гэж заасан болохыг дурдсан гэлээ. Монгол Улсын Ерөнхий сайд Гомбожавын Занданшатар 2025 оны 9 дүгээр сарын 30-ны өдөр олон нийтэд мэдэгдэл хийхдээ өөрийн онцгой бүрэн эрхийнхээ дагуу Хууль зүй, дотоод хэргийн сайдаар нэр бүхий гишүүнийг томиллоо хэмээн албан ёсоор мэдэгдэн, Засгийн газрын болон өөрийн албан ёсны цахим хуудаснаа уг мэдээллийг нийтэлсэн болохыг П. Сайнзориг гишүүн Төрийн байгуулалтын байнгын хорооны хуралдаанд танилцуулсан болохыг санал, дүгнэлтэд дурдсан байв. Монгол Улсын Үндсэн хуулийн Гучин есдүгээр зүйлийн 4 дэх хэсэгт зааснаар Засгийн газрын гишүүнийг томилох, чөлөөлөх, огцруулах асуудлыг шийдвэрлэхээс өмнө Улсын Их Хурал болон Монгол Улсын Ерөнхийлөгч танилцах бүрэн эрхтэй гэжээ. А. Ариунзаяа гишүүн Байнгын хорооны санал, дүгнэлтийг үргэлжлүүлэн танилцуулахдаа “Нөгөө талаар томилох, чөлөөлөх, огцруулах шийдвэр гаргахаасаа өмнө Улсын Их Хуралд болон Монгол Улсын Ерөнхийлөгчид танилцуулах үүргийг Үндсэн хуулиар Монгол Улсын Ерөнхий сайдад хүлээлгэсэн. Үндсэн хууль аливаа хуулийн үг, өгүүлбэр төдийгүй цэг, таслал нь хүртэл утгын нарийн уялдаатай. Үндсэн хуулийг жижгээр зөрчих томоор зөрчих гэдэг ойлголт байдаггүй бөгөөд бүгд Үндсэн хуулийн зөрчилд хамаардаг. Иймд Монгол Улсын Үндсэн хуулийн Далдугаар зүйлд “Үндсэн хуульд хууль, зарлиг төрийн байгууллагын бусад шийдвэр, нийт байгууллага, иргэний үйл ажиллагаа бүрнээ нийцсэн байвал зохино” гэж заасныг Монгол Улсын Ерөнхий сайд баримталж ажиллах ёстой. Гэтэл Монгол Улсын Их Хурал болон Монгол Улсын Ерөнхийлөгчид Хууль зүй, дотоод хэргийн сайдыг огцруулах, шинээр томилох асуудлыг танилцуулаагүй байхдаа ийнхүү \"Хууль зүй, дотоод хэргийн сайдыг томиллоо\" гэж олон нийтэд албан ёсоор зарласан нь Монгол Улсын Ерөнхийлөгчийн болон Улсын Их Хурлын бүрэн эрхэд халдсан, Үндсэн хуулийн суурь зарчмыг хөндсөн, хууль дээдлэх зарчмыг зөрчсөн үйлдэл гэж үзэж байна. Засгийн газрын гишүүнийг томилох, огцруулахад Улсын Их Хурал, Ерөнхийлөгчид урьдчилан танилцуулах нь төрийн эрх мэдлийн салаа мөчир болох институт хоорондын харилцаа төдийгүй төрийн эрх мэдлийн хуваарилалт, төрийн эрх мэдэл хоорондын харилцан хяналт тэнцэлтэй байх зарчмыг хангаж байгаа явдал бөгөөд үүнийг үл ойшоон Ерөнхий сайдын онцгой бүрэн эрхийнхээ хүрээнд Хууль зүй, дотоод хэргийн сайдыг томиллоо гэсэн нь Монгол Улсын Үндсэн хуулийн суурь зарчмын нэг болох төрийн эрх мэдэл хуваарилах зарчмыг алдагдуулж, Монгол Улсын Үндсэн хуулийн Гуравдугаар зүйлийн “Монголын ард түмэн төрийн үйл хэрэгт шууд оролцож, сонгож байгуулсан төрийн эрх барих төлөөлөгчдийн байгууллагаараа уламжлан энэхүү эрхээ эдэлнэ” гэснийг зөрчсөн үйлдэл болсон гэж үзэж байна. Монгол Улсын Ерөнхий сайд нь Монгол Улсын Үндэсний аюулгүй байдлын зөвлөлийн гишүүн, Засгийн газрын тэргүүн төрийн өндөр албан тушаалтны хувьд олон нийтэд зориулж албан мэдэгдэл хийхдээ Монгол Улсын Үндсэн хуулийн Арван зургадугаар зүйлд заасан “ … гэм буруутай нь хуулийн дагуу шүүхээр нотлогдох хүртэл хэнийг ч гэмт хэрэг үйлдсэн гэм буруутайд тооцож үл болно…” гэснийг, Дөчин есдүгээр дүгээр зүйлийн 2 дахь хэсэгт “Ерөнхийлөгч, Ерөнхий сайд, Улсын Их Хурлын ба Засгийн газрын гишүүн, төр, нам, олон нийтийн бусад байгууллагын албан тушаалтан, иргэн хэн боловч шүүгчээс шүүн таслах үүргээ хэрэгжүүлэхэд хөндлөнгөөс оролцож болохгүй” гэснийг тус тус зөрчин, бусдын гэм бурууг тогтоосон агуулгатай мэдэгдэл хийснээрээ Монгол Улсын Үндсэн хуульд заасан Монгол Улсын шүүх эрх мэдлийн бүрэн эрхэд халдсан шинжтэй төдийгүй Үндсэн хуульт ёс, хууль дээдлэх зарчмыг үгүйсгэж байна. Тодорхой хэрэг маргааныг хянан шийдвэрлүүлэхээр Хууль зүй, дотоод хэргийн сайдыг томиллоо гэсэн агуулгатай мэдэгдэл нь Монгол Улсын Ерөнхий сайдын албан тушаалын бүрэн эрхийг хэтрүүлсэн, шударга ёсны зарчмыг өөртөө ашигтай байдлаар сонгож ашигласан, Монгол Улсын Хууль зүй, дотоод хэргийн сайдын бүрэн эрхэд хамаарахгүй ажил, үүргийг хариуцуулах шинжтэй байна. Ерөнхий сайдын энэхүү үйлдэл нь парламентын засаглалтай, Үндсэн хуульт ёсыг гажуудуулах, хүн биш хууль засагладаг байх манай нийгмийн хүсэл зоригийн эсрэг жишиг болж үлдэх эрсдэлийг бий болголоо."
  },
  {
    "id": "75903-2",
    "url": "https://www.parliament.mn/nn/75903/",
    "title": "“Монгол Улсын Ерөнхий сайдыг огцруулах тухай” Улсын Их Хурлын тогтоолыг баталлаа",
    "date": "2025-10-17",
    "category": "Хуралдааны тойм",
    "part": 2,
    "totalParts": 2,
    "content": "Түүнчлэн Монгол Улсын Засгийн газрын 2025 оны 8 дугаар сарын 20-ны өдөр баталсан 55 дугаар тогтоолоороо нүүрс, төмөр, хайлуур жонш экспортлогч аж ахуйн нэгж нь тухайн сардаа ашигт малтмалын нөөц ашигласны төлбөр /АМНАТ/ төлөхдөө бүтээгдэхүүний ¼-ийг уул уурхайн биржээр арилжаалсан тохиолдолд нийт экспортод гаргасан бүтээгдэхүүний АМНАТ ногдуулах борлуулалтын үнэлгээг биржээр борлуулсан үнэлгээгээр буюу бага үнээр тооцохоор зохицуулжээ. Ингэснээрээ тодорхой этгээдүүдэд давуу байдал үүсгэсэн шударга бус өрсөлдөөнийг хөхиүлэн дэмжсэн, далд эдийн засгийг дэмжсэн, уул уурхайн бүтээгдэхүүний биржийн арилжаанаас ухарсан шийдвэр болсон байна. Мөн энэхүү тогтоол нь Монгол Улсын Үндсэн хууль, Татварын ерөнхий хууль, уул уурхайн бүтээгдэхүүний биржийн тухай хуульд Ашигт малтмалын тухай хууль, Хууль тогтоомжийн тухай хууль холбогдох бусад эрх зүйн акттай тус тус зөрчилдөхийн зэрэгцээ улсын төсөвт мөн төрлийн бүтээгдэхүүний АМНАТ-аас төвлөрүүлэх орлогыг бууруулах нөхцөлийг бүрдүүлж, улс орны эдийн засагт хохиролтой шийдвэр болсон төдийгүй Төсвийн тухай хуулийн 6.2.5-д “төсвийн жилийн дундуур орлого бууруулах зарлага нэмэгдүүлэх үр дагавартай бодлогын аливаа шийдвэр гаргасан бол түүнийг дараагийн төсвийн жилээс хэрэгжүүлнэ” гэснийг зөрчин Засгийн газар тогтоол баталсан гэсэн тодорхой гурван шалтгааныг огцруулах үндэслэл болгожээ” хэмээв. Төрийн байгуулалтын байнгын хорооны хуралдаанаар гишүүд асуулт асууж, хариулт авсны дараа Монгол Улсын Ерөнхий сайд Гомбожавын Занданшатарыг огцруулах саналыг дэмжих томьёоллоор санал хураалт явуулсан байна. Байнгын хорооны хуралдаанд оролцсон гишүүдийн 13.6 хувь нь дэмжиж, Ерөнхий сайдыг огцруулах саналыг Төрийн байгуулалтын байнгын хороо дэмжээгүй болохыг санал, дүгнэлтэд дурдсаныг А. Ариунзаяа гишүүн чуулганы нэгдсэн хуралдаанд танилцууллаа. Ийнхүү Төрийн байгуулалтын байнгын хороо Ерөнхий сайдыг огцруулах саналыг хуралдаанаараа хэлэлцсэн талаарх санал, дүгнэлтийг нэгдсэн хуралдаанд танилцуулсны дараа Улсын Их Хурлын гишүүн Л. Энхнасан, О. Саранчулуун, Б. Уянга, Э. Болормаа, М. Мандхай, О. Батнайрамдал, Б. Тулга, Д. Ганмаа, Г. Тэмүүлэн, Г. Лувсанжамц, М. Энхцэцэг, Х. Баасанжаргал, Н. Алтаншагай, Ч. Лодойсамбуу, Б. Пүрэвдорж, Л. Мөнхбаясгалан, Р. Батболд, О. Цогтгэрэл нар хэлэлцэж байгаа асуудалтай холбогдуулан асуулт асууж, үг хэлэв. Улсын Их Хурлын чуулганы нэгдсэн хуралдаанаар Монгол Улсын Ерөнхий сайдыг огцруулах саналыг хэлэлцэж буйтай холбогдуулан Монгол Улсын Ерөнхий сайд Г. Занданшатар үг хэлсний дараа Улсын Их Хурлын Ерөнхий нарийн бичгийн дарга Б. Баасандорж Монгол Улсын Их Хурлын чуулганы хуралдааны дэгийн тухай хуулийн зохицуулалт болон Монгол Улсын Үндсэн хууль дахь холбогдох зохицуулалтын талаар нэгбүрчлэн уншиж, танилцуулсан юм. Ингээд холбогдох хуулийн дагуу ил санал хураалт явуулахад Төрийн байгуулалтын байнгын хорооны Монгол Улсын Ерөнхий сайд Гомбожавын Занданшатарыг огцруулах саналыг дэмжээгүй саналыг нэгдсэн хуралдаанд оролцсон Улсын Их Хурлын 111 гишүүний 71 нь дэмжсэнгүй. Монгол Улсын Ерөнхий сайдыг огцруулах саналыг Улсын Их Хурлын гишүүдийн нийт олонх буюу 71 гишүүн дэмжсэн тул “Монгол Улсын Ерөнхий сайдыг огцруулах тухай” Улсын Их Хурлын тогтоол баталагдсанд тооцлоо. Улсын Их Хурлын дэд дарга Х. Булгантуяа тус тогтоолыг уншиж, эцсийн найруулгыг танилцууллаа. Монгол Улсын Үндсэн хуулийн Хорин тавдугаар зүйлийн 1 дэх хэсгийн 6 дахь заалт, Дөчин гуравдугаар зүйлийн 1 дэх хэсэг, Монгол Улсын Засгийн газрын тухай хуулийн 21 дүгээр зүйлийн 2 дахь хэсэг, Монгол Улсын Их Хурлын чуулганы хуралдааны дэгийн тухай хуулийн 101 дүгээр зүйлийн 101.4 дэх хэсэг, санал хураалтын дүнг үндэслэн Монгол Улсын Ерөнхий сайд Гомбожавын Занданшатарыг огцруулахаар, шинэ Ерөнхий сайд томилогдох хүртэл хугацаанд үүрэгт ажлаа гүйцэтгэж байхыг Гомбожавын Занданшатарт даалгаад 2025 оны 10 дугаар сарын 17-ны өдрөөс дагаж мөрдөхөөр тогтоосон байна. Ийнхүү “Монгол Улсын Ерөнхий сайдыг огцруулах тухай” Улсын Их Хурлын тогтоолын эцсийн найруулгыг танилцуулснаар үдээс өмнөх нэгдсэн хуралдаан завсарлалаа хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75828,
    "url": "https://www.parliament.mn/nn/75828/",
    "title": "Төрөөс мөнгөний бодлогын талаар ирэх онд баримтлах үндсэн чиглэлийн төслийн хэлэлцүүлгийг үргэлжлүүллээ",
    "date": "2025-10-09",
    "category": "Хуралдааны тойм",
    "content": "Улсын Их Хурлын чуулганы өнөөдөр (2025.09.26)-ийн үдээс хойших нэгдсэн хуралдаанаар “Төрөөс мөнгөний бодлогын талаар 2026 онд баримтлах үндсэн чиглэл батлах тухай” Улсын Их Хурлын тогтоолын төслийн хэлэлцүүлгийг үргэлжлүүлэв. Улсын Их Хурлын гишүүн А. Ариунзаяа мөнгөний бодлогыг парламентаар хэлэлцэж батлах нь оновчтой эсэхэд эргэлзэж байгаагаа хэлж, Монголбанк, Санхүүгийн зохицуулах хороо (СЗХ)-ны зохицуулах үйл ажиллагаа, түүний ач холбогдлыг ижил түвшинд үнэлж, зохих ёсоор дүгнэх шаардлагатайг дурдсан юм. Тэрбээр Монгол Улсын гадаад валютын албан нөөцийн хэмжээ, Монголбанкны өөрийн өр болон бүтцийн өөрчлөлтийн талаар асууж, хариулт авав. Монголбанкны ерөнхийлөгч Б. Лхагвасүрэн улс орнуудын бүхий л төв банкууд бие даасан үйл ажиллагаа явуулдгийг онцолж, санхүүгийн салбарын нийт активын 80-90 хувийг банкны актив эзэлж байгаагаас бус СЗХ-ноос илүү гэсэн ойлголт байхгүй гэсэн юм. Мөн гадаад валютын нөөц одоогийн байдлаар 5.870 сая ам. доллар байгааг мэдээлж, банк, санхүүгийн салбарт эргэлдэж буй нийт валютын хэмжээ 2.0 тэрбум ам. доллар болохыг дурдав. Харин төв банкны өр 1.0 тэрбум ам. доллар байгаа бөгөөд энэ нь БНХАУ-ын Ардын банктай байгуулсан своп хэлцлийн өр юм. Тус банкинд хийж байгаа бүтцийн өөрчлөлтийн үр дүнд 70 орчим орон тоог хэмнэгдэж байгааг тэрбээр танилцуулж, цаашид 600 хүнтэй ажиллана гэдгийг онцоллоо. Ирэх онд стейблкойн, актив удирдлагын компани, бизнесийн тодорхой салбарт чиглэсэн зээлийн бүтээгдэхүүнийг дэмжих зэрэг олон шинэлэг арга хэмжээг мөнгөний бодлогод туссан байгааг Улсын Их Хурлын гишүүн Л. Соронзонболд сайшааж, эдгээрийг хэрэгжүүлснээр ямар үр дүн гарах, санхүүгийн тайлангийн бүртгэлийн олон улсын есдүгээр стандартыг хэрэгжүүлэхэд хэдий хэмжээний зардал нэмэгдэх, ипотекийн зээлийн нийлүүлэлтийг зорилтот бүлэгт чиглүүлэх болон 2025 оны эхний хагаст хийсэн 1.8 тэрбум ам. долларын интервенц, түүний төгрөгийн ханшид нөлөөлсөн нөлөөллийн талаар асууж хариулт авсан юм. Ирэх онд улсын төсөвт томоохон тэлэлт гарахгүй учир банкны салбарт бизнесийн зээлийг түлхүү гаргахаар төлөвлөж байгаагаа Монголбанкны ерөнхийлөгч мэдээлж, энэ оны эхний таван сард тус банк 338 тэрбум төгрөгийн ашигтай ажилласныг танилцуулав. Оны эцэст энэ ашиг өсөх хүлээлттэй байгааг тэрбээр дурдав. Ипотекийн зээлийн санхүүжилтэд Монголбанк 2013 оноос 2019 он хүртэл нийтдээ 3.5 их наяд төгрөг гаргасан бөгөөд КОВИД19 цар тахлаас хойш нэмж мөнгө гаргаагүй буюу өмнө олгосон зээлийн эргэн төлөлтөөр үргэлжүүлж буй юм. Цаашид “Ипотекийн бөөний банк” байгуулж, тус банкнаас харилцааны банкуудад санхүүжилт олгож ажиллах төлөвлөгөөг боловсруулж байгаа ажээ. Төгрөгийн ханш өнгөрсөн оныхоос 5.0 хувиар суларсан байдалтай байгааг тэрбээр танилцуулж, оны эхний хагаст интервенц хийгээгүй бол бүр унах байсан гэдгийг хэлэв. Улс төрийн буюу сонгуулийн санал татах зорилгоор хэрэгжүүлж эхэлсэн хөтөлбөр, төслүүдийн хэлбэрийг өөрчилж, бэлэн мөнгө тараах бус хөдөлмөр эрхлэлтийг дэмжих зэрэгт чиглүүлэх нь зүйтэй гэдгийг Улсын Их Хурлын гишүүн Ц. Цэнгүүн онцлов. Үүний дотор хүн амд чиглэсэн зөв бодлого болох “Хүүхдийн мөнгө”-ийг татварын буцаан олголт, эсвэл үндэсний үйлдвэрлэл, бүтээгдэхүүнийг дэмжих зэрэг оновчтой арга, хэлбэрээс сонгож, тусгай бодлогоор цааш үргэлжүүлэх нь илүү оновчтой гэсэн байр суурьтай байгаагаа тэрбээр илэрхийлсэн юм. Хүүхдийн мөнгөний 30 хувь нь хуримтлал болж, 70 хувь хэрэглээнд зарцуулагдаж байгааг Монголбанкны ерөнхийлөгч Б. Лхагвасүрэн танилцуулаад, Улсын Их Хурлын гишүүн Ц. Цэнгүүнтэй санал нэг байгаагаа дурдлаа. Түүнчлэн Улсын Их Хурлын гишүүн М. Мандхай мөнгөний болон төсвийн бодлогын харилцан уялдаа, эдийн засгийн өсөлтийг хадгалахад үзүүлэх нөлөө, хүүгийн бодлого, хөдөө аж ахуйн салбарын зээлийн хүртээмж, хөрөнгө оруулалтыг нэмэгдүүлэх, ногоон зээлийг дэмжих талаар асуусан бол Улсын Их Хурлын гишүүн Ж. Энхбаяр мөн энэ асуудлыг хөндөж, хөдөө аж ахуйн салбарт гарсан ахиц, дэвшлийг хадгалахад мөнгөний бодлогыг чиглүүлэх, цаашид идэвхтэй хамтран ажиллахыг хүсэв. Өнгөрсөн онд банкны салбарын нийт зээлийн өсөлт 23.0 хувьтай байсан бол одоогийн байдлаар 26.0 хувьд хүрээд байгааг Б. Лхагвасүрэн ерөнхийлөгч танилцуулаад, ирэх онд өсөлт бага зэрэг саарч 15-16 хувьтай байхаар тооцсоныг хэллээ. Хүүгийн хатуу бодлого, хэрэглээний зээлийн хязгаарлалт зэргээс шалтгаалан нийт зээлийн хэмжээ буурах боловч бизнесийн зээл өснө гэдгийг тэрбээр дурдсан юм. Мөн ногоон зээлийн эх үүсвэр харьцангуй олдоцтой боловч зээлдэгчдийн шаардлага хангагдахгүй байгааг тэрбээр тайлбарлаж, хөдөө аж ахуйн боловсруулах үйлдвэрлэлийг санхүүжилт болон мөнгөний бодлогоор дэмжих нь үр дүнтэй байгааг онцолсон юм. Хэлэлцэж байгаа асуудалтай холбогдуулан Улсын Их Хурлын гишүүн Д.Үүрийнтуяа, Э. Батшугар, Л. Соронзонболд, Ж. Энхбаяр, Г. Очирбат нар үг хэллээ. Инфляцын хүлээгдэж байгаа гүйцэтгэлийг зөв тооцох, арга аргачлалаа нэгтгэх, мэргэжлийн байж, амьдралд ойр бодлого, шийдвэр гаргаж ажиллахыг Улсын Их Хурлын гишүүн Д.Үүрийнтуяа зөвлөсөн бол Зээлийн мэдээллийн тухай хуульд нэмэлт, өөрчлөлт оруулах тухай хуулийн хэрэгжилтэд анхаарч ажиллах шаардлагатайг Улсын Их Хурлын гишүүн Э. Батшугар сануулав. Мөн тэрбээр тэтгэврийн зээлийн бодлогыг ипотекийн зээлийнхтэй адил тусгайлан боловсруулж, шинэ бүтээгдэхүүн болгож гаргах, хугацааг хязгаарлалгүй, иргэд өөрийн хэрэгцээнд тохируулах боломжтойгоор тогтоох нь зүйтэй гэсэн санал хэлэв. Улсын Их Хурлын гишүүн Л. Соронзонболд иргэдийн өрийн дарамтыг багасгах, зээлийн хүүг бууруулахад анхаарах шаардлага байгааг онцолж, банкны салбарт гадаадын хөрөнгө оруулалт татахад ямар нөлөө үүсэх талаар иргэд, олон нийтэд зөв тайлбар, танилцуулга хийх нь зүйтэй гэлээ. Улсын Их Хурлын гишүүн Ж. Энхбаяр ирэх жилийн мөнгөний бодлогын зорилт өөдрөг байгаад талархалтай байна гээд, хөдөө аж ахуйн бүтээгдэхүүнүүд инфляцад гол нөлөө үзүүлдгийг дурдаж, тус салбарын эдийн засгийн өсөлт, тогтвортой байдлыг хадгалах нь ихээхэн чухал гэдгийг хэлсэн юм. Харин Улсын Их Хурлын гишүүн Г. Очирбат улс төрийн оноо авах гэсэн төсөл, хөтөлбөрүүдэд санхүүжилт гаргадаг явдлаа Монголбанк зогсоох хэрэгтэй гээд, монголчууд төгрөгийн ханш ам. долларын эсрэг тэдэн хувиар чангарлаа гэсэн мэдээлэл сонсохыг, тийм ирээдүйг хүсэж байна гэсэн юм. Өргөн хэрэглээний бараа, бүтээгдэхүүнийг дотооддоо үйлдвэрлэх төсөл, хөтөлбөрийг бодитойгоор дэмжиж ажиллах шаардлагатайг тэрбээр онцолж, “Хүнсний хувьсгал”, “Шинэ хоршоо” хөтөлбөрүүдээс ямар үр дүн гарсныг дүгнэх, “Цагаан алт” зэргээс юу хүлээж байгаагаа тооцох, бодитой шалгуур үзүүлэлт, тоо хэмжээ гаргаж тавих цаг болсныг санууллаа. “Төрөөс мөнгөний бодлогын талаар 2026 онд баримтлах үндсэн чиглэл батлах тухай” Улсын Их Хурлын тогтоолын төслийн талаарх Эдийн засгийн байнгын хорооноос гаргасан саналаар явуулах санал хураалтыг Улсын Их Хурлын чуулганы маргааш (2025.10.10)-ийн нэгдсэн хуралдааны эхэнд явуулахаар боллоо гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": "75826-1",
    "url": "https://www.parliament.mn/nn/75826/",
    "title": "Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн хоёр дахь хэлэлцүүлгийг хийв",
    "date": "2025-10-09",
    "category": "Хуралдааны тойм",
    "part": 1,
    "totalParts": 4,
    "content": "Улсын Их Хурлын чуулганы өнөөдрийн /2025.10.09/ үдээс өмнөх нэгдсэн хуралдаан 10.03 цагт Улсын Их Хурлын 78 гишүүний ирцтэйгээр эхэлж, гурван асуудал хэлэлцэхээр тогтов. Улсын Их Хурлын гишүүн М. Мандхай нарын 10 гишүүн 2025 оны 6 дугаар сарын 19-ний өдөр өргөн мэдүүлсэн Хүнсний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэх хэлэлцүүлгийг үргэлжлүүллээ. Энэ өдрийн чуулганы нэгдсэн хуралдааныг Улсын Их Хурлын дэд дарга Х. Булгантуяа даргалав. Улсын Их Хурлын 2025 оны 10 дугаар сарын 02-ны өдрийн чуулганы нэгдсэн хуралдаанаар Хүнсний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэх хэлэлцүүлгийг эхлүүлсэн. М. Мандхай гишүүн хуулийн төслийн үзэл баримтлалын талаар танилцуулж, Байгаль орчин, хүнс, хөдөө аж ахуйн байнгын хорооны санал, дүгнэлтийг Улсын Их Хурлын гишүүн Б. Уянга танилцуулсны дараа гишүүд асуулт асууж, үг хэлсний дараа Х. Булгантуяа дэд дарга Монгол Улсын Их Хурлын чуулганы хуралдааны дэгийн тухай хуулийн 10 дугаар зүйлийн 10.12 дахь хэсгийг үндэслэн санал хураалтыг хойшлуулсан. Өнөөдрийн чуулганы нэгдсэн хуралдааны эхэнд Хүнсний тухай хуульд нэмэлт, өөрчлөлт оруулах тухай хуулийн төслийг үзэл баримтлалын хүрээнд хэлэлцэхийг дэмжих эсэхээр санал хураалт явуулав. Чуулганы нэгдсэн хуралдаанд оролцож буй Улсын Их Хурлын 86 гишүүний 57 нь дэмжлээ. Үргэлжлүүлэн хамт өргөн мэдүүлсэн Хүнсний бүтээгдэхүүний аюулгүй байдлыг хангах тухай хуульд өөрчлөлт оруулах тухай, Мал, амьтны эрүүл мэндийн тухай хуульд өөрчлөлт оруулах тухай, Баяжуулсан хүнсний тухай хуульд нэмэлт, өөрчлөлт оруулах тухай, Ерөнхий боловсролын сургуулийн хоол үйлдвэрлэл, үйлчилгээний тухай хуульд өөрчлөлт оруулах тухай, Зөрчлийн тухай /шинэчилсэн найруулга/ хуульд нэмэлт, өөрчлөлт оруулах тухай, Зөрчлийн тухай хуулийг дагаж мөрдөх журмын тухай хуульд нэмэлт, өөрчлөлт оруулах тухай, Нялх, балчир хүүхдийн хүнсний тухай хуульд өөрчлөлт оруулах тухай, Органик бүтээгдэхүүний тухай /шинэчилсэн найруулга/ хуульд өөрчлөлт оруулах тухай, Хүүхэд харах үйлчилгээний тухай хуульд нэмэлт, өөрчлөлт оруулах тухай, Нийгмийн эрүүл мэндийн тусламж, үйлчилгээний тухай хуульд өөрчлөлт оруулах тухай, Сургуулийн өмнөх болон ерөнхий боловсролын тухай /шинэчилсэн найруулга/ хуульд өөрчлөлт оруулах тухай, Ургамлын эрүүл мэнд, ургамал хамгааллын тухай хуульд өөрчлөлт оруулах тухай хуулийн төсөл тус бүрээр санал хураалт явуулан шийдвэрлэсэн. Нэгдсэн хуралдаанд оролцсон гишүүдийн олонх Хүнсний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийг үзэл баримтлалын хүрээнд хэлэлцэхийг дэмжсэн тул анхны хэлэлцүүлэгт бэлтгүүлэхээр Байгаль орчин, хүнс, хөдөө аж ахуйн байнгын хороонд шилжүүллээ. Дараа нь Засгийн газраас 2025 оны 09 дүгээр 01-ний өдөр өргөн мэдүүлсэн Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн хоёр дахь хэлэлцүүлгийг хийв. Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн хоёр дахь хэлэлцүүлгийг явуулсан талаарх Төсвийн болон Эдийн засгийн байнгын хорооны хамтарсан хуралдаанаас гаргасан санал, дүгнэлтийг Улсын Их Хурлын гишүүн Б. Заяабал танилцуулсан. Монгол Улсын Их Хурлын чуулганы хуралдааны дэгийн тухай хуулийн 64 дүгээр зүйлийн 64.1.2-т заасны дагуу Байнгын хороод эрхлэх асуудлынхаа хүрээнд 2025 оны 09 дүгээр сарын 29, 30-ны өдөр, 10 дугаар сарын 01-ний өдрийн хуралдаанаараа дээрх хуулийн төслийн хоёр дахь хэлэлцүүлгийг явуулж, санал, дүгнэлт гарган Төсвийн болон Эдийн засгийн байнгын хорооны хамтарсан хуралдаанд танилцуулжээ. Аюулгүй байдал, гадаад бодлогын байнгын хороо, Байгаль орчин, хүнс, хөдөө аж ахуйн байнгын хорооны хуралдаанаар хуулийн төслийн хоёр дахь хэлэлцүүлгийг хийх үед хуралдаанд оролцсон Улсын Их Хурлын гишүүдээс асуулт асууж, санал гаргаагүй байна. Хууль зүйн байнгын хороо, Төрийн байгуулалтын байнгын хороо, Өргөдлийн байнгын хорооны хуралдаанаар хуулийн төслийн хоёр дахь хэлэлцүүлгийг хэлэлцэх үед хуралдаанд оролцсон гишүүдээс зарчмын зөрүүтэй санал гараагүй бол Хууль зүйн байнгын хорооны хуралдаанд Улсын Их Хурлын гишүүн П. Сайнзориг төрийн албан хаагчдын орон тоог есөн хувиар бууруулах бодлогын хэрэгжилт болон төсвийн урсгал зардлыг бууруулснаар хууль, шүүхийн байгууллагуудын үйл ажиллагаанд хэрхэн нөлөөлөх талаар, Төрийн байгуулалтын байнгын хорооны хуралдаанд Улсын Их Хурлын гишүүн О. Саранчулуун хөгжлийн бэрхшээлтэй иргэдийн улс төрийн эрхийг хэрэгжүүлэхтэй холбоотой үйл ажиллагааны шалгуур үзүүлэлтийг төсөлд тусгах боломжтой эсэх, Өргөдлийн болон Хүний хөгжил, нийгмийн бодлогын байнгын хороодын хуралдаанд Улсын Их Хурлын гишүүн Ц. Мөнхтуяа, С. Эрдэнэбат нар Монгол Улсын нэгдсэн төсвийн 2026 оны төсвийн хүрээний мэдэгдлийн тэнцвэржүүлсэн орлого, зарлагын хэмжээг нэмэгдүүлж инфляцын түвшинтэй уялдуулан багш, эмч нарын цалин, ахмад настны тэтгэврийг нэмэгдүүлэх боломжтой эсэх, 2026 оныг “Боловсролыг дэмжих жил” болгон зарласантай холбогдуулан явуулах бодлого, үйл ажиллагааны талаар болон Монгол Улсын хөгжлийн 2026 онд баримтлах бодлогын тэргүүлэх чиглэлд төсвийн урсгал зардлыг бууруулж, дотоодын нийт бүтээгдэхүүний 24 хувиас хэтрүүлэхгүй байхаар заасныг өөрчилж, нэмэгдүүлэн тогтоох боломжтой эсэх талаар асуулт асууж, хариулт авсан хэмээн санал, дүгнэлтэд дурджээ. Хуулийн төслийг Хүний хөгжил, нийгмийн бодлогын байнгын хорооны хуралдаанаар хэлэлцэх үед Улсын Их Хурлын гишүүн Ц. Мөнхтуяа боловсролын салбарын багш, ажилтны цалин хөлс, нийгмийн баталгааг дээшлүүлэх зорилгоор Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн 1 дүгээр зүйлийн эдийн засгийн үндсэн үзүүлэлтүүд дэх нэгдсэн төсвийн тэнцвэржүүлсэн орлогын доод хэмжээ 2026 онд 31,600.0 тэрбум төгрөг гэснийг 490.0 тэрбум төгрөгөөр, нэгдсэн төсвийн нийт зарлагын дээд хэмжээ 2026 онд 32,980.0 тэрбум төгрөг гэснийг 490.0 тэрбум төгрөгөөр тус тус нэмэгдүүлж, үүнтэй уялдуулан холбогдох эдийн засгийн үндсэн үзүүлэлт болон харгалзах ДНБ-нд эзлэх хувь хэмжээнд өөрчлөлт оруулах гэсэн зарчмын зөрүүтэй санал гаргасныг тус Байнгын хорооны хуралдаанд оролцсон гишүүдийн олонх дэмжээгүй байна. Улсын Их Хурлын Төсвийн болон Эдийн засгийн байнгын хороо 2025 оны 10 дугаар сарын 07-ны өдрийн хамтарсан хуралдаанаараа дээрх хуулийн төслийн хоёр дахь хэлэлцүүлгийг Монгол Улсын Их Хурлын чуулганы хуралдааны дэгийн тухай хуулийн 39, 64 дүгээр зүйлд заасныг баримтлан явуулж, санал дүгнэлтийг гаргасан болохыг Б. Заяабат танилцуулав. Хуулийн төслийг Байнгын хороодын хамтарсан хуралдаанаар хэлэлцэх үед Улсын Их Хурлын гишүүн Г."
  },
  {
    "id": "75826-2",
    "url": "https://www.parliament.mn/nn/75826/",
    "title": "Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн хоёр дахь хэлэлцүүлгийг хийв",
    "date": "2025-10-09",
    "category": "Хуралдааны тойм",
    "part": 2,
    "totalParts": 4,
    "content": "Ганбаатар Улсын Их Хуралд өргөн мэдүүлсэн төсвийн төсөл нь алдагдалгүй төсөв батлах бодлогын зорилтоосоо ухарсан, Төсвийн тухай хуульд нийцээгүй, дунд болон богино хугацааны хөгжлийн төлөвлөгөөнд үндэслээгүй, нийгмийн хүлээлт шаардлагад нийцээгүй, дагалдах тооцоо, судалгаа хангалтгүй байгаа тул Засгийн газар буцаан татаж, сайжруулах нь зүйтэй гэж, Улсын Их Хурлын гишүүн Даваагийн Цогтбаатар төсвийн хүрээний мэдэгдэл, төсвийн төсөөллийг хэлэлцэж байхад Засгийн газрын гишүүд Байнгын хороодын хуралдаанд бүрэн оролцох ёстой гэсэн саналуудыг хэлж, Улсын Их Хурлын гишүүн Ч. Номин Засгийн газраас боловсруулж байгаа Татварын багц хуулиудын өөрчлөлт нь Сангийн яамны тооцоолсноор улсын төсөвт 4.0 их наяд төгрөгийн нөлөө үзүүлэхээр байна гэсэн Төсвийн тогтвортой байдлын зөвлөлийн дүгнэлтийн талаар, Улсын Их Хурлын гишүүн Х. Булгантуяа таван жилийн төлөвлөгөөний төслийг Засгийн газар 10 дугаар сарын 30-наас өмнө Улсын Их Хуралд өргөн мэдүүлэхээр Хөгжлийн бодлого, төлөвлөлт, түүний удирдлагын тухай хуулиар зохицуулсныг сануулж, төсвийн төслийг жил бүрийн 9 дүгээр сарын 01-нд Улсын Их Хуралд өргөн мэдүүлэх хуулийн өөрчлөлт хэрэгжээд жил гаруйн хугацаа өнгөрөөд байхад эдгээр цаглаврын зөрчлийг арилгахтай холбоотойгоор авсан арга хэмжээний талаар асуулт асууж, хариулт авчээ. Хамтарсан хуралдаанаар хуулийн төслийн хоёр дахь хэлэлцүүлгийг явуулах үед Улсын Их Хурлын гишүүдээс зарчмын зөрүүтэй санал гараагүй бөгөөд Хүний хөгжил, нийгмийн бодлогын байнгын хорооны хуралдаанд Улсын Их Хурлын гишүүн Ц. Мөнхтуяагийн гаргасан зарчмын зөрүүтэй саналаар санал хураалт явуулахад тус Байнгын хорооны дэмжээгүй саналыг хамтарсан хуралдаанд оролцсон гишүүдийн олонх дэмжээгүй байна. Төсвийн болон Эдийн засгийн байнгын хорооны хамтарсан хуралдаанаас гаргасан санал, дүгнэлттэй холбогдуулан Улсын Их Хурлын гишүүн Дав. Цогтбаатар, С. Эрдэнэболд, Ж. Ганбаатар, Б. Мөнхсоёл, Ж. Батжаргал, Л. Соронзонболд, Ц. Мөнхбат, Ч. Номин, Ж. Галбадрах, Л. Мөнхбаясгалан, П. Мөнхтулга, Б. Түвшин, Ө. Шижир, О. Саранчулуун нар асуулт асууж, Монгол Улсын Тэргүүн шадар сайд бөгөөд Эдийн засаг, хөгжлийн сайд, Боловсролын сайд болон ажлын хэсгийн гишүүдээс хариулт, тайлбар авав. Дотоодын нийт бүтээгдэхүүний бодит өсөлтийн хэмжээг буруулсан шалтгааныг тодруулахад 105.5 байсан үзүүлэлтийг 102.4 болгож өөрчилсөн хэмээн Эдийн засаг, хөгжлийн сайд хэлээд хөдөө, аж ахуйн салбарт хийгдэх ажлууд, үүн дээр өсөлтийг нэмж тооцохоор 6 хувиас бууруулан 5.7 хувиар тооцож тусгаад байгаа гэв. Ирэх жил 90 сая тонн нүүрс, 20 тонн алт экспортлох төсөөлөл боломжтой эсэх асуултад Н. Учрал сайд “Батлагдсан төсвийн хүрээний мэдэгдэлд хэт өөдрөгөөр төсөөлсөн байсан. Дэлхийн зах зээл дээр нүүрсний үнэ маш богино хугацаанд унасан. Батлагдсан төсвийн хүрээний мэдэгдэлд ДНБ-ий өсөлтийг 6 хувь гэж тооцсон байсан ч энэ оны эхний хагаст нүүрс олборлолтын хэмжээ, үнэ төсөөллөөс доогуур байлаа. Уул уурхайн бүтээгдэхүүний экспортыг нэмэгдүүлэхээр тээврийн өртгийг бууруулснаар тээвэр, ложистикийн салбар огцом агшсан. Батлагдсан төсвийн хүрээний мэдэгдэлд 80 ам. доллароор тооцсон байгаа ч түүхий эдийн үнийн өөрчлөлт, БНХАУ-ын эдийн засгийн төлөв, холбогдох дүн шинжилгээнд үндэслэн харьцуулахад 80 ам. доллар гэдэг тооцоо өөрчлөгдөх нь тодорхой. Тиймээс ирэх оны төсвөө төлөвлөхдөө ч бодитойгоор тооцохыг хичээсэн” гэлээ. Нүүрсний экспорт 2023 онд 69 сая тонн, 2024 онд 83 сая тонн хүрч байсан, өнөөдрийн байдлаар 64 сая тоннд хүрээд байгаа талаар мэдээллээд “Ирэх жил төсөл дэх хэмжээгээр шахах нь үнийг хэт өөдрөг төсөөлнөөс оновчтой, үр дүнтэй гэж тооцсон. Ирэх оны 90 сая тонн нүүрсний 40 сая тонн нь гэрээгээр баталгаажна гэж тооцож байгаа” хэмээлээ. Хил, гааль дээр урт дараалал үүсгэлэг олон дамжлагын асуудлуудыг цахимжуулсан нь, “Эрдэнэс Тавантолгой” ХК-д Засгийн газрын Онцгой бүрэн эрхт төлөөлөгчийн баг томилон ажиллуулж байгаа зэрэг нь нүүрсний экспортыг төсөөлөл дэх хэмжээнд хүргэхэд түлхэц болно хэмээн тооцоод байгаа аж. Алтны экспортын хэмжээг өндрөөр тооцох нь эргээд олон сөрөг үр дагавартай байдаг талаар Ж. Ганбаатар гишүүн сануулж хэлсэн. Б. Мөнхсоёл гишүүн, багш, эмч нарын цалинг ирэх онд 10-15 хувиар нэмэгдүүлэхээр төлөвлөсөн нь боломжтой эсэхийг лавлаж, холбогдох баримт бичгүүдийн шалгуур үзүүлэлтийг бодитой, үр нөлөөтэйгөөр тооцох шаардлагын талаар байр сууриа илэрхийлсэн. Гадаад зээлүүдийг үр дүнтэй ашиглах талаар олон гишүүн хэлж, холбогдох тодруулгыг хийхэд ирэх жилийн гадаад зээлийг ашиглалт 1.9 их наяд төгрөг бөгөөд 1.4 орчим их наяд төгрөг нь статистик алдагдал хэмээгээд дэлгэрэнгүй тайлбар хийлээ. Үүний зэрэгцээ Н. Учрал сайд төсвийн сахилга бат, хариуцлагыг нэмэгдүүлэхээр орлого, зарлагаа бууруулсан, урсгал зардлаа зохих хэмжээнд барьсан, хэт их өөдрөг төсөөлөөгүй, экспортын бүтээгдэхүүний үнийг олон улсын байгууллагуудын төсөөллүүдийг харьцуулж төлөвлөсөн “сахилга баттай” төсвийн хүрээ хэмээн онцолж байлаа. Ирэх 2028 оны гадаад өрийг 7.7 их наяд төгрөгөөр нэмэгдүүлэхээр төсөөлсөн талаар, багш, эмч нарын цалинг үе шаттайгаар нэмэгдүүлэх талаар төсвийн хүрээнд ямар төлөвлөлт тусгасныг, нүүрсний экспорт худалдан авагч талын шалтгаанаар буурах тохиолдолд авч хэрэгжүүлэх арга хэмжээний талаар, төсвийн хүрээний мэдэгдэл, төсвийн бодлого, төлөвлөж буй татварын реформууд хоорондоо уялдах эсэхийг гишүүд тодруулж, Н. Учрал сайд болон ажлын хэсгийн гишүүдээс хариулт авсан юм. Нэгдсэн хуралдааны хоёр дахь хэлэлцүүлгээр Төсвийн болон Эдийн засгийн байнгын хороодын хамтарсан хуралдаанаас гаргасан санал, дүгнэлттэй холбогдуулан гишүүд асуулт асууж, үг хэлсний дараа зарчмын зөрүүтэй саналын нэг томьёоллоор санал хураалт явуулах байсан ч Х. Булгантуяа дэд дарга хойшлуулав. Үргэлжлүүлэн Монголбанкнаас 2025 оны 9 дүгээр сарын 30-ны өдөр ирүүлсэн “Төрөөс мөнгөний бодлогын талаар 2026 онд баримтлах үндсэн чиглэл батлах тухай” Улсын Их Хурлын тогтоолын төслийг хэлэлцлээ. Төрөөс мөнгөний бодлогын талаар 2026 онд баримтлах үндсэн чиглэлийн төслийн талаар Монголбанкны ерөнхийлөгч Б. Лхагвасүрэн, Эдийн засгийн байнгын хорооны холбогдох санал, дүгнэлтийг Улсын Их Хурлын гишүүн Д.Үүрийнтуяа, энэ талаарх Улсын Их Хурал дахь АН-ын бүлгийн санал, дүгнэлтийг Улсын Их Хурлын гишүүн Ч. Лодойсамбуу нар тус бүр танилцууллаа. Эдийн засгийн сэргэлт, өсөлтийг дунд урт хугацаанд тогтвортой үргэлжлүүлэх нь өнгөрсөн жилийн мөнгөний бодлогыг боловсруулахад чухал зарчим, зорилт болж байсныг Монголбанкны ерөнхийлөгч танилцуулгынхаа эхэнд дурдаад “Энэ удаад ч бодлого, үйл ажиллагааг төлөвлөхөд энэхүү зорилт нь улам бүр ач холбогдолтой болж байна” хэмээн онцоллоо. Дэлхий нийтэд цахим шилжилт, олон улсын худалдаа, харилцаанд гарч буй өөрчлөлт, түүний нөлөөгөөр олон улсын мөнгө, санхүүгийн тогтолцоо хурдтай хувьсан өөрчлөгдөж байгаа нөхцөл байдалтай уялдуулан эдийн засгийн тогтвортой байдлыг дунд хугацаанд хадгалах, бэхжүүлэхэд чиглэсэн мөнгөний бодлогын үндсэн чиглэлийг боловсруулжээ. Монгол Улсын эдийн засаг харьцангуй тогтворжиж, оны эхний хагаст 5.6 хувиар өссөн байна."
  },
  {
    "id": "75826-3",
    "url": "https://www.parliament.mn/nn/75826/",
    "title": "Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн хоёр дахь хэлэлцүүлгийг хийв",
    "date": "2025-10-09",
    "category": "Хуралдааны тойм",
    "part": 3,
    "totalParts": 4,
    "content": "Үүнд, өнгөрсөн өвөл тохиосон зудын нөлөө арилж, хөдөө аж ахуйн салбар оны эхний хагаст 35.6 хувиар өссөн нь нийт өсөлтийн талаас илүү хувийг бүрдүүлжээ. Төмөр зам, орон сууцны барилгын ажил идэвхжин барилгын салбар 25.2 хувиар, үйлчилгээний салбар 4.5 хувиар өссөн нь эдийн засгийн өсөлтөд эерэг нөлөө үзүүлсэн байна. Монголбанкны төсөөллөөр энэ оны сүүлийн хагаст зэсийн олборлолт нэмэгдэх, шинэ төслүүдийн бүтээн байгуулалт эрчимжих зэрэг нь эдийн засгийн өсөлтийг дэмжих хүлээлттэй байна. Улмаар эдийн засгийн өсөлт 2025-2026 онд 5-6 хувьд тогтвортой өсөх хүлээлттэй байгаа аж. Инфляцыг бууруулж, эдийн засгийг тогтворжуулах зорилгоор авч хэрэгжүүлсэн мөнгөний бодлогын арга хэмжээ үр дүнгээ өгч, инфляц энэ оны 2-7 сарын хооронд буурсан ч 8 дугаар сард дотоодын хүнсний үнийн нөлөөгөөр бага хэмжээгээр нэмэгдснийг Б. Лхагвасүрэн ерөнхийлөгч дурдав. Ирэх саруудад хүнсний үнийн нөлөөгөөр инфляц эрчимжиж болзошгүй байгаа ч цаашид алгуур буурч, 2026 онд зорилтот интервалд орох хүлээлттэй байгаа гэв. Түүнчлэн, төлөвлөсөн бүтээн байгуулалтуудыг гадаад эх үүсвэрээр санхүүжүүлэх шаардлага хэвээр байгааг тэмдэглээд “Дотоод эх үүсвэрээр санхүүжүүлэх нь эдийн засгийн гадаад, дотоод тэнцвэр алдагдах, төлбөрийн тэнцэл, төгрөгийн ханш, инфляцын дарамт нэмэгдэх эрсдэлтэй” гэдгийг танилцууллаа. Иймд инфляцын зорилтыг хангахад мөчлөг сөрсөн төсвийн бодлого хэрэгжүүлж, хүнсний бараа, бүтээгдэхүүний нийлүүлэлтийн доголдлыг технологийн шүүдлүүдийг ашиглан шуурхай шийдвэрлэхэд ахиц дэвшил гаргахад анхаарч ажиллах нь чухал хэмээсэн. Мөн, гол нэрийн барааны нийлүүлэлтийг тогтворжуулах нь үнийн савлагааг бууруулж, иргэд, үйлдвэрлэгч, хөрөнгө оруулагчдын бодит орлогыг хамгаалсан нам, тогтвортой түвшний инфляцын орчныг бүрдүүлэх суурь болохыг онцлов. Дэлхий дахинд худалдааны бодлого, улс орнуудын харилцаа хурдацтай өөрчлөгдөж байгааг тэрбээр дурдаад глобал эдийн засгийн төлөв, манай улсын гадаад эрэлт, түүхий эдийн үнэд сөргөөр нөлөөлснийг тоон мэдээллээр танилцуулсан. Нүүрсний экспортын орлого оны эхний 8 сард өмнөх жилийн мөн үеэс 2.7 тэрбум ам. доллар байна. Гадаад худалдааны эргэлт саарч, урсгал дансны алдагдал тэлж буй энэ үед Засгийн газар, банкууд болон хувийн секторын гадаад зээл, бондын эх үүсвэр нь гадаад валютын дотогшлох урсгалыг тэтгэж байгаа гэв. Төлбөрийн тэнцлийн цаашдын төлөв нь эрдэс бүтээгдэхүүний үнэ, улс орнуудын тарифын бодлого, худалдааны түнш орнуудын эдийн засгийн нөхцөл байдлаас ихээхэн хамаарна гэдгийг Төв банкны тэргүүн хэлээд “Манай улсын худалдааны гол түнш БНХАУ-ын эдийн засгийн өсөлт цаашид саарах хүлээлттэй байна. Иймээс нүүрс, төмрийн хүдэр зэрэг эрдэс бүтээгдэхүүний үнийн төлөв өөдрөг биш байна. Экспортын орлого буурч буй энэ үед макро бодлогын оновчтой хослолыг хэрэгжүүлж, урсгал тэнлцийн алдагдлыг бууруулах нь нэн чухал. Түүнчлэн аливаа томоохон бүтээн байгуулалтын төслүүдийг гадаад валютын нөөцөд нэмэлт ачаалал үүсгэхгүйгээр хэрэгжүүлэх нь чухал байна” гэсэн. Төрөөс мөнгөний бодлогын талаар 2026 онд баримтлах үндсэн чиглэл нь нам, тогтвортой инфляцын орчныг бүрдүүлэх, банкны системийн эрсдэл даах чадварыг нэмэгдүүлэх, зээлийн нөхцлийг эрэлт, нийлүүлэлт талаас нь судалж бизнесийн зээлийн хүртээмжийг нэмэгдүүлэхэд шаардлагатай арга хэмжээг тодорхойлох, бүтээгдэхүүний нэр төрөл, хүрээг өргөжүүлэхэд шаардлагатай бодлого, зохицуулалтын арга хэмжээг тодорхойлох зэрэгт онцгойлон анхаарчээ. Сүүлийн жилүүдэд нэмэгдээд буй геополитикийн хүндрэлүүдээс үүдэн гадаад эрэлт саарах, экспортын гол түүхий эдийн үнэ хүлээлтээс хурдтай буурах зэрэг нь манай улсын экспортын орлого, валютын дотогшлох урсгалд сөргөөр нөлөөлж болзошгүй гэдгийг Б. Лхагвасүрэн ерөнхийлөгч танилцуулгадаа тэмдэглэлээ. Түүнчлэн, нефтийн нийлүүлэлт саатах, цаг агаарын нөхцөл муудан өвөлжилт хүндрэх, өвлийн улиралд эрчим хүчний нийлүүлэлтийн тасалдал бий болох зэрэг нь инфляцыг нэмэгдүүлж, эдийн засгийн идэвхжилийг сааруулах эрсдэлтэй байгаа аж. Ийнхүү гадаад, дотоод эрсдэл, тодорхой бус байдал өндөр байгаа ч Монголбанк ирэх жил инфляцыг 6 +/-2 нэгж хувийн интервалд тогтворжуулж, 2027 оноос зорилтын голчийг 5 хувь болгож бууруулахад мөнгөний бодлогын үндсэн чиглэлд тусгажээ. Үүнийг амжилттай хэрэгжүүлэхэд Засгийн газрын дэмжлэг, төсвийн мөчлөг сөрсөн бодлого голлох үүрэгтэй хэмээсэн. Банкны эрсдэлийн удирдлагын тогтолцоог бэхжүүлэх хүрээнд өөрийн хөрөнгийн болон хөрвөх чадварын хүрэлцээг банкны эрсдэлийн түвшинтэй уялдуулан тодорхойлох зорилт бүхий Базел стандартын Бүлэг 2-ын үнэлгээний аргачлалуудыг туршилтын байдлаар нэвтрүүлж, холбогдох журмыг боловсруулсан байна. Цаашид банкны өөрийн хөрөнгийн бүтэц, бүрэлдэхүүнийг үр ашигтай байдлаар төрөлжүүлэн банкны системийн эрсдэл даах чадварыг нэмэгдүүлж, үйл ажиллагааны зохистой харьцааны шалгуур үзүүлэлтүүдийг хяналт шалгалтын олон улсын стандартад бүрэн нийцүүлэхийг зорьж байгаа гэв. Мөн банк, санхүүгийн тогтвортой байдалд дэмжлэг үзүүлэх хүрээнд иргэдийн санхүү, эдийн засгийн суурь мэдлэгийг дээшлүүлэх арга хэмжээг үргэлжүүлэх аж. Аж ахуйн нэгжүүдийн бизнесийн үйл ажиллагаанд хээл, хахууль, ядуурал, улс төрийн байдал, ажилгүйдэл зэрэг нийгэм, улс төрийн хүчин зүйлс хамгийн ихээр сөрөг нөлөө үзүүлдэг ч санхүүжилтийн орчны хүчин зүйлс багагүй сөрөг нөлөө үзүүлж байгааг Төв банкны ерөнхийлөгч нэгдсэн хуралдаанд танилцууллаа. Монгол Улсын санхүүжилтийн орчны хувьд 2017 оноос хойш хувийн хэвшилд олгосон зээлийн жигнэсэн дундаж хүү, нэг зээлдэгчид ногдох дундаж зээлийн хэмжээ төдийлөн өөрчлөгдөөгүй байна. Мөн судалгаагаар бизнесийн байгууллагуудад “барьцаа хөрөнгийн үнэлгээ доогуур” байгаа нь санхүүжилт авахад тулгамдаж буй гол асуудал гэж гарчээ. Иймд, бизнесийн зээлийн хүртээмжийг нэмэгдүүлэх хүрээнд банкны зээл олголтын нөхцөл, шаардлагыг судалж, зээлдэгчийн хэрэгцээ, салбарын онцлогт нийцсэн зээлийн бүтээгдэхүүний нэр төрөл, хүрээг өргөжүүлэхэд чиглэн ажиллахаар төлөвлөсөн байна. Технологийн шинэчлэл, цахим шилжилтийн эрин үед санхүүгийн бүтээгдэхүүн үйлчилгээ, төлбөр тооцооны дэвшилтэт арга хэрэгслүүд хурдтай нэвтэрч, төв банкны үйл ажиллагаа ч дижитал шилжилтэд хөл нийлүүлэх шаардлагатай. Иймээс үндэсний төлбөрийн системийн зохицуулалтыг боловсронгуй болгох, шинэ бүтээгдэхүүн, үйлчилгээг дэмжин ажиллахаар зорьж буйгаа тэрбээр төслийн танилцуулгын үеэр хэлсэн. Түүнчлэн, санхүүгийн системийн болзошгүй эрсдэлийг үнэлж, удирдахад чиглэсэн макро зохистой бодлогыг мөнгөний бодлоготой хослуулан хэрэгжүүлэх, төгрөгийн ханшийн уян хатан тогтох зарчим, олон нийттэй харилцах үйл ажиллагаа болон банкны салбарын эрх зүйн шинэтгэлийг үргэлжлүүлэх, мөнгө угаах, терроризмыг санхүүжүүлэхтэй тэмцэх үндэсний бодлогыг шинэчлэхээр тусгажээ. Монголбанкны бодлого, үйл ажиллагаа нь дотоод эдийн засагт ирэх аливаа сөрөг шокийн нөлөөг бууруулах, үүсэж болзошгүй эрсдэлээс урьдчилан сэргийлэхэд анхаарч, инфляцыг дунд хугацаанд зорилтот түвшинд хүргэж тогтворжуулах замаар эдийн засгийн тогтвортой өсөлтийг бий болгоход дэмжлэг үзүүлэхэд чиглэх юм байна."
  },
  {
    "id": "75826-4",
    "url": "https://www.parliament.mn/nn/75826/",
    "title": "Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн хоёр дахь хэлэлцүүлгийг хийв",
    "date": "2025-10-09",
    "category": "Хуралдааны тойм",
    "part": 4,
    "totalParts": 4,
    "content": "Эдийн засгийн байнгын хороо энэ сарын 07-ны өдрийг хуралдаанаараа төслийг хэлэлцээд, Монголбанкнаас ирүүлсэн санал болон Монгол Улсын Их Хурлын чуулганы хуралдааны дэгийн тухай хуулийн 68 дугаар зүйлийн 68.3 дахь хэсгийг үндэслэн Эдийн засгийн байнгын хорооноос боловсруулсан Улсын Их Хурлын тогтоолын төслийг нэгдсэн хуралдаанд танилцуулж буйг Д.Үүрийнтуяа гишүүн танилцуулсан. Төрөөс мөнгөний бодлогын талаар 2026 онд баримтлах үндсэн чиглэлийн төсөлтэй холбогдуулан Улсын Их Хурал дахь АН-ын бүлгээс гаргасан санал, дүгнэлтийг Улсын Их Хурлын гишүүн Ч. Лодойсамбуу танилцуулсан. Инфляц бууруулах бодит арга замыг тодорхойлох, Төв банкны хараат бус байдлыг баталгаажуулах, өрхийн санхүүгийн эрсдэлийг бууруулах чиглэлээр төслийг сайжруулах нь зүйтэй хэмээн үзжээ. Улсын Их Хурлын гишүүд Төв банкны ерөнхийлөгчийн танилцуулга болон Эдийн засгийн байнгын хорооны санал, дүгнэлт, холбогдуулан боловсруулсан шийдвэрийн төсөлтэй холбогдуулан асуулт асууж, Б. Лхагвасүрэн ерөнхийлөгчөөс хариулт авч эхэлснээр чуулганы үдээс өмнөх нэгдсэн хуралдаан завсарлав хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75793-1",
    "url": "https://www.parliament.mn/nn/75793/",
    "title": "Хөдөө аж ахуйн тухай хуулийн төсөл болон хамт өргөн мэдүүлсэн хуулийн төслүүдийг анхны хэлэлцүүлэгт шилжүүлэв",
    "date": "2025-10-02",
    "category": "Хуралдааны тойм",
    "part": 1,
    "totalParts": 2,
    "content": "Улсын Их Хурлын чуулганы өнөөдрийн /2025.10.02/ үдээс өмнөх нэгдсэн хуралдаан 10.00 цагт Улсын Их Хурлын 74 гишүүний ирцтэйгээр эхэлж, Улсын Их Хурлын гишүүн М. Мандхай нарын 10 гишүүн 2025 оны 6 дугаар сарын 19-ний өдөр өргөн мэдүүлсэн Хөдөө аж ахуйн тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэх хэлэлцүүлгийг үргэлжлүүллээ. Энэ өдрийн хуралдааныг Улсын Их Хурлын дэд дарга Х. Булгантуяа даргалсан. Улсын Их Хурлын 2025 оны 9 дүгээр сарын 26-ны өдрийн чуулганы нэгдсэн хуралдаанаар Хөдөө аж ахуйн тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэх хэлэлцүүлгийн үеэр Улсын Их Хурал дахь МАН-ын бүлгээс нэг өдрийн завсарлага авсан юм. Завсарлагын хугацаа дууссантай холбогдуулан Улсын Их Хурлын гишүүн, Улсын Их Хурал дахь МАН-ын бүлгийн дарга Ж. Бат-Эрдэнэ үг хэлж, энэ оны 9 дүгээр сарын 30-ны өдөр Хүнсний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцүүлгийг хойшлуулах санал хүргүүлснээ буцаан татаж буйгаа мэдэгдэв. Ийнхүү хуулийн төслүүдийн хэлэлцэх эсэх хэлэлцүүлэг үргэлжилж, Хөдөө аж ахуйн тухай хуулийн төсөлтэй хамт өргөн мэдүүлсэн Төсвийн тухай хуульд өөрчлөлт оруулах тухай хуулийн төслийг үзэл баримтлалын хүрээнд хэлэлцэхийг дэмжих эсэхээр санал хураалт явуулав. Чуулганы нэгдсэн хуралдаанд оролцож буй Улсын Их Хурлын 88 гишүүний 54.5 хувь нь дэмжлээ. Жижиг, дунд үйлдвэр, үйлчилгээг дэмжих тухай хуульд нэмэлт оруулах тухай хуулийн төслийг үзэл баримтлалын хүрээнд хэлэлцэхийг гишүүдийн 53.4 хувь нь, Мал, амьтны эрүүл мэндийн тухай хуульд нэмэлт оруулах тухай хуулийн төслийг үзэл баримтлалын хүрээнд хэлэлцэхийг гишүүдийн хувь нь 54.5 хувь нь тус тус дэмжсэн. Улсын Их Хурлын 2025 оны 9 дүгээр сарын 26-ны өдрийн чуулганы нэгдсэн хуралдаанаар Хөдөө аж ахуйн тухай хуулийн төсөлтэй хамт өргөн мэдүүлсэн Газрын тухай хуульд нэмэлт, өөрчлөлт оруулах тухай, Малчны тухай хуульд нэмэлт, өөрчлөлт оруулах тухай, Тариалангийн тухай хуульд нэмэлт, өөрчлөлт оруулах тухай, Монгол Улсын засаг захиргаа, нутаг дэвсгэрийн нэгж, түүний удирдлагын тухай хуульд нэмэлт, өөрчлөлт оруулах тухай хуулийн төслүүдийг үзэл баримтлалын хүрээнд хэлэлцэхийг гишүүдийн олонх дэмжээгүй тул “Хуулийн төсөл буцаах тухай” тогтоол батлагдсанд тооцсон болохыг Х. Булгантуяа дэд дарга мэдэгдээд, тогтоолын эцсийн найруулгыг уншиж танилцуулсан. Түүнчлэн гишүүдийн олонх Хөдөө аж ахуйн тухай хуулийн төсөл болон хамт өргөн мэдүүлсэн Төсвийн тухай хуульд өөрчлөлт оруулах тухай, Жижиг, дунд үйлдвэр, үйлчилгээг дэмжих тухай хуульд нэмэлт оруулах тухай, Мал, амьтны эрүүл мэндийн тухай хуульд нэмэлт оруулах тухай хуулийн төслүүдийг үзэл баримтлалын хүрээнд хэлэлцэхийг дэмжсэн тул анхны хэлэлцүүлэгт бэлтгүүлэхээр Байгаль орчин, хүнс, хөдөө аж ахуйн байнгын хороонд шилжүүллээ. Дараа нь Улсын Их Хурлын гишүүн М. Мандхай нарын 10 гишүүний энэ оны 6 дугаар сарын 19-ний өдөр өргөн мэдүүлсэн Хүнсний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэх хэлэлцүүлгийг үргэлжлүүлэв. Улсын Их Хурлын 2025 оны 9 дүгээр сарын 26-ны өдрийн чуулганы нэгдсэн хуралдаанаар Хүнсний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэх хэлэлцүүлгийг хийх үеэр Улсын Их Хурал дахь МАН-ын бүлгээс нэг өдрийн завсарлага авсан. Завсарлагын хугацаа дууссан болохыг Улсын Их Хурлын гишүүн, Улсын Их Хурал дахь МАН-ын бүлгийн дарга Ж. Бат-Эрдэнэ мэдэгдсэнээр хэлэлцүүлгийг үргэлжлүүллээ. Төсөл санаачлагчийн илтгэлийг Улсын Их Хурлын гишүүн М. Мандхай, Байгаль орчин, хүнс, хөдөө аж ахуйн байнгын хорооны санал, дүгнэлтийг Улсын Их Хурлын гишүүн Б. Уянга танилцуулав. Хүнсний тухай хуулийн хэрэгжилтэд хийсэн үр дагаврын үнэлгээний тайланд хүнсний гол нэрийн бүтээгдэхүүний хангамж нь импортоос хамааралтай, хүртээмж нь газар зүйн байршлаас хамаарч харилцан адилгүй байгаа, ядуурлын түвшин буурсан ч ядууралд ойрхон байгаа хүмүүс аливаа сөрөг хямрал үүсэхэд өртөх эрсдэлтэй байгаа тул хуулийн төслийг боловсруулсан байна. Төсөлд хүнсний аюулгүй байдлыг хангах бодлого, хэрэгжилтийг нь дэмжих тогтолцоо, түүнтэй холбогдох зохицуулалт болон хоол хүнснээс гаралтай халдварт бус өвчлөл бууруулах зорилгоор “хүн, мал, амьтан, ургамал, байгаль орчны эрүүл аюулгүй байдлын харилцан шүтэлцээг хангах” зарчмыг тусгасан байна. Мөн уг төслөөр хүнсний сүлжээнээс зохицуулагдаагүй үлдсэн тээвэрлэлт, хадгалалт, хоол үйлдвэрлэл, үйлчилгээ, хүнсний худалдаа, түгээлттэй холбогдсон харилцаа, мөн сургуулийн хүүхдийн хоол үйлдвэрлэлд дотоодын үйлдвэрлэлийн хүнсний түүхий эд, хагас боловсруулсан болон бэлэн бүтээгдэхүүн бэлтгэн нийлүүлэлтийг дэмжих зохицуулалтыг тусгав. Түүнчлэн мэргэшлийн сургалт, мэргэшлийн зэрэг олгох, хүнсний чиглэлийн эрдэм шинжилгээ судалгааны ажлыг дэмжиж, хүнсний зөв зохистой хэрэглээг төлөвшүүлэх, соён гэгээрүүлэх, сургалт сурталчилгаа хийхэд эрдэм шинжилгээний байгууллагын оролцоог чухалчилж, эрдэм шинжилгээний байгууллага, түүний чиг үүрэгтэй холбогдсон зохицуулалтуудыг тусгасан талаар танилцуулгад дурдлаа. Хуулийн төсөл батлагдсанаар хүнсний аюулгүй байдлыг хангах тогтолцоо иж бүрэн, цогц байдлаар хэрэгжиж, хүнсний баталгаат байдал сайжрах төдийгүй хүнсний экспортын чанар сайжирч, олон улсын зах зээлд өрсөлдөх чадвар нэмэгдэх юм байна. Түүнчлэн хяналтын тогтолцоог оновчтой болгосноор хүнсний сүлжээнд бүхэлд нь буюу хөдөө аж ахуйн анхан шатны үйлдвэрлэл, хүнсний үйлдвэр, тээвэр логистик, гадаад, дотоодын хүнсний худалдаа, хоол үйлдвэрлэл, үйлчилгээ, түгээлт, хэрэглэгчийн хүнсний хэрэглээнд тавих хяналт сайжирна гэж төсөл санаачлагчид үзжээ. Байгаль орчин, хүнс, хөдөө аж ахуйн байнгын хороо 2025 оны 9 дүгээр сарын 16-ны өдрийн хуралдаанаараа хуулийн төслүүдийг үзэл баримтлалын хүрээнд хэлэлцэх эсэх асуудлыг хэлэлцжээ. Хүнсний аюулгүй байдлыг хангахтай холбогдсон урт, дунд хугацааны хөгжлийн бодлого, хүнсний хууль тогтоомжийн хэрэгжилтийн үр дагаварт хийсэн үнэлгээнд үндэслэн хүнсний аюулгүй байдлыг хангах бодлогын чиглэл, түүнийг хэрэгжүүлэх тогтолцоог оновчтой болгох, эрсдэлд суурилсан хяналтын тогтолцоог сайжруулах, эрүүл ахуйн шаардлага хангасан, баталгаатай, тэжээллэг, эрүүл хүнсний хэрэглээтэй холбогдсон эрх зүйн зохицуулалтыг боловсронгуй болгох зорилгоор хуулийн төслийг хууль санаачлагч боловсруулсан бөгөөд хуулийн төсөл батлагдсанаар төрийн байгууллагаас нэмэлт зардал гарахгүй байхаар тусгасныг Байнгын хорооны санал, дүгнэлтэд дурдсан байв. Хүнсний тухай хуульд нэмэлт, өөрчлөлт оруулах тухай хуулийн төслийг d. parliament. mn цахим хуудаст байршуулж иргэд, олон нийтийн саналыг авч байгаа гэдгийг Б. Уянга гишүүн танилцуулсан. Байгаль орчин, хүнс, хөдөө аж ахуйн байнгын хорооны тус хуралдаанд оролцсон гишүүдийн олонх хуулийн төслүүдийг үзэл баримтлалын хүрээнд хэлэлцэхийг дэмжжээ. Төсөл санаачлагчийн илтгэл болон Байнгын хорооны санал, дүгнэлттэй холбогдуулан урьдчилан ирүүлсэн нэрсийн дагуу Улсын Их Хурлын гишүүн С. Эрдэнэбат, Д. Ганмаа, М. Ганхүлэг, М. Нарантуяа-Нара нар асуулт асууж, хариулт авав."
  },
  {
    "id": "75793-2",
    "url": "https://www.parliament.mn/nn/75793/",
    "title": "Хөдөө аж ахуйн тухай хуулийн төсөл болон хамт өргөн мэдүүлсэн хуулийн төслүүдийг анхны хэлэлцүүлэгт шилжүүлэв",
    "date": "2025-10-02",
    "category": "Хуралдааны тойм",
    "part": 2,
    "totalParts": 2,
    "content": "Хүнсний нэмэлт бүтээгдэхүүний хяналт, шинжилгээний талаар төсөлд холбогдох зохицуулалтыг тусгасан эсэхийг тодруулсан асуултад энэ төрлийн бүтээгдэхүүний талаар Эм, эмнэлгийн хэрэгслийн тухай хуулиар зохицуулагддаг тул төсөлд ямар нэг холбогдох зохицуулалтыг тусгаагүй хэмээн М. Мандхай гишүүн хариулсан. Хүн амын эрүүл мэндийг хамгаалах, аминдэм, эрдэс бодисын дутлаас урьдчилан сэргийлэх зорилгоор зарим төрлийн хүнсийг албан журмаар баяжуулахтай холбогдсон харилцааг зохицуулах зорилт бүхий Баяжуулсан хүнсний тухай хуулийн хэрэгжилтийг бүрэн хангах шаардлагатайг гишүүд хэлээд хэлэлцэж буй төсөл тус хуультай хэрхэн уялдаж байгааг тодруулав. Хүнсээр дамжуулан нийгмийн эрүүл мэндийн эрсдэлийг бууруулах зорилгоор баяжуулсан хүнсийн өргөн утгаар нь хамруулж, ойлгох нь оновчтой хэмээн үзэж төсөлд тусгаснаа М. Мандхай гишүүн хэлээд ерөнхий хууль дахь үндэсний хөтөлбөр, хүнсний стандартын хэрэгжилт, хүнсний хангамж, аюулгүй байдлын зохицуулалтууд, нийгмийн эрүүл мэндийн эрсдэлийг бууруулах хүрээнд хүнсний баяжуулалтын стандарт, аргачлалтай уялдуулах, баяжуулалтыг хэрэгжүүлэх төрийн зохицуулалт, хяналтыг сайжруулахад холбоотой хэмээн үзэж байна гэв. Үргэлжлүүлэн хуулийн төслийн талаар Байнгын хорооноос гаргасан санал, дүгнэлтийг дэмжсэн байр сууриа Улсын Их Хурлын гишүүн Д. Ганмаа илэрхийлж, индрээс үг хэллээ. Хүнсний аюулгүй байдал, хүнсний баталгаат байдал гэдэг эрс ялгаатай ойлголтыг англи хэлнээс буруу орчуулснаас үүдсэн сөрөг үр дагаврыг нийтээрээ олон жил эдэлж буйг засах шаардлагатай байгааг тэрбээр хэллээ. Монгол Улсын нөхцөлд хийсэн судалгаагаар нэмэлт бүтээгдэхүүнээр Д амин дэм хэрэглэсэн хүмүүстэй харьцуулахад Д амин дэмээр баяжуулсан сүү хэрэглэсэн хүмүүс амьсгалын замын хурц халдварт өвчин тусах нь 50 хувиар буурч, эмнэлэгт хэвтэх нь багасан байдаг гэдгийг энэ үеэр хэлсэн. Энэ үр дүн нь хүний амьдралын чанарт шууд нөлөөлж байсныг гишүүн дурдав. Үүний зэрэгцээ Д амин дэмээр баяжуулсан сүү хэрэглэсэн хүүхдүүдийн биеийн хөгжил, өндөр хөгжингүй орны хүүхдүүдийнхтэй ижил болсон гэх судалгааны дүнг дурдаж байв. Мэргэжлийн хүмүүсээ сонсож, мэргэжлийн үйл ажиллагаа явуулснаар харьцангуй бага зардлаар, маш богино хугацаанд зөв ажлыг оновчтой хэрэгжүүлснээр дээрх жишээ шиг амьсгалын замын хурц халдварт өвчин, бусад өвчлөлүүдийг бууруулах бүрэн боломж байгаа гэдгийг хэлээд хүнсний асуудлыг тогтолцооны хэмжээнд харж, холбогдох мэргэжилтнүүд хамтдаа цогц үйл ажиллагаа явуулах нь зүйтэй гэдэг санал хэллээ. Ийнхүү гишүүн үг хэлсний дараа Х. Булгантуяа дэд дарга Монгол Улсын Их Хурлын чуулганы хуралдааны дэгийн тухай хуулийн 10 дугаар зүйлийн 10.12 дахь хэсгийг үндэслэн Хүнсний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийг үзэл баримтлалын хүрээнд хэлэлцэхийг дэмжих эсэх санал хураалтыг дараагийн чуулганы нэгдсэн хуралдаанаар явуулахаар хойшлууллаа. Үүгээр Улсын Их Хурлын 2025 оны намрын ээлжит чуулганы өнөөдрийн нэгдсэн хуралдаан өндөрлөв гэж Улсын Их Хурлын Хэвлэл мэдээллийн газраас мэдээллээ."
  },
  {
    "id": "75752-1",
    "url": "https://www.parliament.mn/nn/75752/",
    "title": "Улсын Их Хурлын асуулгын цагт Монгол Улсын Ерөнхий сайд төсөв, эдийн засаг, нийгмийн асуудлаар хариуллаа",
    "date": "2025-09-26",
    "category": "Хуралдааны тойм",
    "part": 1,
    "totalParts": 2,
    "content": "Монгол Улсын Их Хурлын чуулганы өнөөдөр (2025.09.26)-ийн нэгдсэн хуралдаан үдээс хойно Улсын Их Хурлын асуулгын цагаар үргэлжиллээ. Улсын Их Хурлын зохион байгуулалт, үйл ажиллагааг боловсронгуй болгож, бодлогын шийдвэрийг илүү мэргэшсэн байдлаар хэлэлцэн уялдаа холбоотой, нэгдмэл байдлаар гаргадаг байх зорилгоор Улсын Их Хурлын гишүүн Х. Тэмүүжин нарын 10 гишүүн Монгол Улсын Их Хурлын тухай болон холбогдох хуулиудад нэмэлт, өөрчлөлт оруулах тухай хуулийн төслүүдийг санаачилсныг энэ оны долдугаар сард баталсан. Үүний хүрээнд Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулж, Ерөнхий сайдын мэдээллийн цагийг Улсын Их Хурлын асуулгын цаг болгоод байгаа юм. Улсын Их Хурлын асуулгын цагийг ээлжит чуулганы хугацаанд сар бүрийн сүүлийн долоо хоногийн Баасан гарагийн үдээс хойших нэгдсэн хуралдаанаар хийх бөгөөд Улсын Их Хурлын гишүүд Ерөнхий сайдад хууль тогтоомжийн хэрэгжилт, Засгийн газрын үйл ажиллагааны хөтөлбөр, тухайн жилийн төсөв, жилийн төлөвлөгөөний биелэлт, улс орны эдийн засаг, нийгэм, санхүүгийн төлөв байдал болон бусад асуудлаар асуулт тавьж, хариулт авахаар заажээ. Ерөнхий сайдад тавих асуултаа гишүүд Улсын Их Хурлын даргад бичгээр долоо хоногийн өмнө, түүнийг Улсын Их Хурлын дарга Ерөнхий сайдад ажлын хоёр өдрийн дотор хүргүүлэхээр, мөн Улсын Их Хурлын асуулгын цагт Ерөнхий сайд өөрөө биечлэн хариулт өгөхөөр хуульчилсан юм. Чуулганы хуралдааны эхэнд Улсын Их Хурлын дарга Д. Амарбаясгалан Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай хуулийн талаар танилцуулж, Ерөнхий сайдаас асуулт асууж, хариулт авах хугацаа цөөнхийн бүлэгт 75 минутаас, олонхын бүлэгт 15 минутаас, цөөнхийн гишүүдэд 30 минутаас хэтрэхгүй, мөн Ерөнхий сайдаас асуух, түүнд хариулах, үг хэлэх хугацаа хоёр минутаас хэтрэхгүй байхыг сануулав. Улсын Их Хурлын асуулгын цагийн асуулт, хариулт мэтгэлцээний хэлбэрээр тусгайлан засагдсан индэрт өрнөлөө. Улсын Их Хурлын асуулгын цагийн эхэнд хуульд заасны дагуу Улсын Их Хурал дахь Ардчилсан намын бүлгийн дарга О. Цогтгэрэл эдийн засаг дахь төрийн оролцоог хэрхэн бууруулах, төрийн өмчийн аж ахуйн нэгжүүдийг хувьчлах бодлого, авлигатай тэмцэх, ахмад настнууд, багш нарын асуудлыг шийдвэрлэх болон татварын реформын талаар цуварсан асуулт тавьж, хариулт авсан юм. Түүний асуултад Ерөнхий сайд Г. Занданшатар хариулахдаа, өнгөрсөн 30 жилийн хугацаанд манай улсын эдийн засгийн бүтэц төрийн оролцоо хэт давамгайлсан, төрийн өмчийн компаниудын төсөвт гүйцэтгэх үүрэг ихээхэн нэмэгдсэн, гажигтай бүтэцтэй болсныг дурдаад, ирэх сарын 31-нд өргөн барихаар бэлтгэж буй нийгэм, эдийн засгийн үндсэн чиглэлд “Шинэ итгэл, эрс шинэтгэл” гэсэн эдийн засгийн бүтцийн өөрчлөлтийн зорилтуудыг тодорхой тусгасан гэлээ. Энэ хөтөлбөрийн төслийг Засгийн газар хоёр удаа хэлэлцээд байгаа аж. Мөн төрийн өмчийн компаниудын үр ашиггүй зардлыг бууруулах, тэдгээрийг нэгтгэх хүрээнд “Баруун бүсийн эрчим хүчний систем” ТӨХК зэрэг есөн компанийг нэгтгэх, татан буулгах ажлыг хийсэн байна. Төрийн зарим ажил, үйлчилгээг хувийн хэвшилд шилжүүлэх, хувийн хэвшлээр гүйцэтгүүлэх ажлуудыг идэвхжүүлэхийн зэрэгцээ хэсэгчлэн болон бүтнээр нь хувьчлах, олон нийтийн компани болгох бодлого явуулж буй ажээ. Монгол Улсын 2026 оны төсвийн төсөлд зарлагын хязгааргүй өсөлтийг хязгаарласныг тэрбээр онцолж, энэ хэрээр төрийн оролцоог багасгаж, хувийн хэвшилд илүү боломж олгохоор зорьж буйгаа танилцууллаа. Засгийн газар гарааны 100 хоногийн хугацаандаа уруудаж байсан эдийн засагт сэргэлтийг бий болгож, эдийн засгийн өсөлтийг 5.7 хувьд хүргэсэн байна. Мөн энэ оны нэгдүгээр улиралд 4.7 тэрбум ам. доллар байсан валютын нөөцийг 5.7 тэрбум доллар болгон өсгөжээ. Оны эхний зургаан сард 570 тэрбум төгрөгийн алдагдалтай байсан төсвийг одоогийн байдлаар 52 тэрбум төгрөгийн ашигтай болгож, нүүрсний хулгайг таслан зогсоож, борлуулалтыг 13-17 хувиар нэмэгдүүлсэн гэлээ. Монгол Улсын 2025 оны төсвийн тухай хуульд өөрчлөлт, тодотгол хийж, ам. долларын ханш 4000 төгрөгт, инфляц, үнийн өсөлт 15 хувьд хүрч, төсвийн орлого 3.3 их наяд төгрөгөөр тасарч болзошгүй байсан бодит эрсдэлээс зайлхсийж чадсан нь Улсын Их Хурал, Засгийн газрын хамтын ажиллагааны үр дүн гэдгийг тухай Ерөнхий сайд талархан тэмдэглэж, төсвийн үр ашиггүй зардлыг 2.2 их наяд төгрөгөөр танаж, төрийн албаны шинэчлэлийг хэрэгжүүлж эхэлснээс сэргэлт бий болсныг онцлов. Авлигатай тэмцэнэ гэдэг бол уриа, лоозон төдий зүйл биш гэсэн байр суурины үүднээс Засгийн газар байгуулагдсан өдрөө “Авлигатай тэмцэх, авлигалын индексийг бууруулах” цогц хөтөлбөр, төлөвлөгөө гаргаж, ажлын хэсэг байгуулсан байна. Үүний хүрээнд иргэд, олон нийтийн итгэлийг унагаж буй асуудлуудыг шалгаж шийдвэрлэх, авлигыг нөхцөлдүүлж байгаа хүчийн зүйлс буюу дунд, доод шатны хүнд суртлыг арилгах, төрийн үйл ажиллагаанд хиймэл оюун ухаан ашиглах төслүүдийг эхлүүлж, “Эрдэнэт” үйлдвэрийн худалдан авах ажиллагаа, зарим мөрдөн шалгах ажиллагаанд хэрэглэж эхлээд байгаа ажээ. Авлигатай тэмцэх нь зөвхөн Засгийн газрын ажил биш тул Улсын Их Хурал, сөрөг хүчин, төр, нийгмийн хамтын ажиллагааг чиглүүлж, хууль сахиулах байгууллагуудаа дэмжиж, хараат бус байдлыг нь хангаж байж үр дүнд хүрэхийг Ерөнхий сайд уриалсан юм. Олон улсын нөхцөл байдал геополитик тарифын дайнаас шалтгаалаад нүүрсний үнэ хоёр дахин унасан, нөгөө талаас татварыг бууруулах, цалин, тэтгэвэр тэтгэмжийн хэмжээг нэмэгдүүлэх нийгмийн эрэлт, шаардлагын хайчин дунд байгааг хэлж, ийм үед бүх реформыг нэгэн зэрэг хийх боломжгүй гэдгийг Ерөнхий сайд Г. Занданшатар дурдаад, Монгол Улсын 2026 оны төсөв бол эдийн засгийн мөчлөг сөрсөн төсөв болохыг тайлбарлав. Хэдийгээр гадаад, дотоод хүчин зүйлсээс шалтгаалан төсвийн орлого буурч байгаа ч Засгийн газар нэмэгдсэн өртгийн албан татварын буцаан олголтыг 5.0 хувь болгож нэмэгдүүлэх зэргээр дундаж давхаргаа дэмжих бодлого баримталж байна гэсэн юм. Энэ бодлого нэмэгдсэн өртгийн албан татвар төлөгчдийн 80.0 хувьд өгөөжтэй бөгөөд дөрвөн ам бүлтэй айл жилдээ 2.5 сая төгрөг буцааж авах тооцоо гарч буйг тайлбарлав. Мөн далд эдийн засгийг ил болгож, татварын бааз суурийг нэмэгдүүлэн, шударга, нээлттэй болгосноор нийт татвар төлөгчдөд учирч байгаа татварын ачааллыг 3-4 их наяд төгрөгөөр бууруулаад зогсохгүй, энэ хэмжээгээр эдийн засаг дахь төрийн оролцоо буурна гэдгийг хэллээ. Түүнчлэн дундаж давхаргыг дэмжих татварын хөнгөлөлтийн бодлогоор 800 мянга хүртэлх төгрөгийн татварыг хөнгөлж, чөлөөлөхөөр тооцож буйг дурдан, 1.0 хувийн татварын бодлогоор жижиг, дунд бизнес эрхлэгчдээ дэмжих цогц реформыг нийгэм, эдийн засгийн үндсэн чиглэлийн хүрээнд төлөвлөж буйг танилцуулав. Мөн Үндэсний баялгийн сангийн тухай хуулийг шинэчилж, орон сууцжуулалтын банкны эх үүсвэр болгож ашиглах, хуримтлалын санг бодитой бий болгох шийдлийг Засгийн газар боловсруулж буй гэдгийг дуулгалаа. Улсын Их Хурал дахь Ардчилсан намын бүлгийн даргын асуултад Ерөнхий сайд хариулсны дараа тус бүлгийн гишүүд асуулт асууж, хариулт авав. Улсын Их Хурлын гишүүн С."
  },
  {
    "id": "75752-2",
    "url": "https://www.parliament.mn/nn/75752/",
    "title": "Улсын Их Хурлын асуулгын цагт Монгол Улсын Ерөнхий сайд төсөв, эдийн засаг, нийгмийн асуудлаар хариуллаа",
    "date": "2025-09-26",
    "category": "Хуралдааны тойм",
    "part": 2,
    "totalParts": 2,
    "content": "Эрдэнэболд улсын төсвийн төслийг боловсруулах болон хэлэлцэн батлах, хэрэгжүүлэхдээ үндэсний аюулгүй байдлын үзэл баримтлал, түүний шалгуур үзүүлэлтүүдэд нийцүүлэх шаардлагатайг анхааруулж, энэ шалгуур үзүүлэлт, эрэмбийг бий болгоход нөлөөлж ажиллахыг хүссэн юм. Улсын Их Хурлын гишүүн Ө. Шижир эдийн засаг дахь төрийн оролцоог бууруулж, хувийн хэвшлийг, бизнесийн харилцааг дэмжих, төрийн өмчийг хувьчлах асуудлыг хөндсөн бол Улсын Их Хурлын гишүүн Х. Тэмүүжин гэрч, хохирогчийг хамгаалах, хохирогчийн хохирлыг төрийн сангаас барагдуулж, буруутай этгээдээр нөхөн төлүүлэх тогтолцоог бий болгох асуудалд ямар үр дүн гаргахыг нь асууж хариулт авсан юм. Мөн Улсын Их Хурлын гишүүн Ц. Туваан төсвийг алдагдалгүй батлах зарчмыг хэрэгжүүлэх боломж, ахмад настны тэтгэврийн хэмжээг инфляцтай уялдуулан жил бүр нэмэгдүүлэх хуулийн хэрэгжилтийг хангаж ажиллахыг Ерөнхий сайдад зөвлөж, газар тариалангийн салбарт үзүүлж буй төсвийн дэмжлэгийг нэмэгдүүлэхийг хүссэн бол Улсын Их Хурлын гишүүн Б. Жаргалан хувийн хэвшлийн аж ахуйн нэгж, иргэдийн нуруунд үүрэгдэж байгаа татварын ачааллыг бууруулах, хуримтлагдсан өр, авлагыг шийдвэрлэхэд анхаарах шаардлагатайг тэмдэглэв. Улсын Их Хурлын гишүүн Ц. Мөнхтуяа Боловсролын ерөнхий хуулийг шинэчлэх, багш нарын нийгмийн асуудлыг анхаарч, дэмжиж өгөхийг хүсээд, Боловсролыг дэмжих жилийн төсвийг нэмэгдүүлэх шаардлагатай гэлээ. Мөн Улсын Их Хурлын гишүүн Ж. Баярмаа татвар, шимтгэлийг бууруулах болон багш, эмч нарын цалинг нэмэгдүүлэх талаар иргэдээс ирүүлсэн нийтийн өргөдлүүд олон нийтийн дэмжлэг аваад байгааг сануулж, энэ асуудлуудад анхаарал хандуулах шаардлагатайг онцолсон юм. Дараа нь Улсын Их Хурал дахь олонхын бүлгийн болон цөөнх гишүүдийг төлөөлөн Улсын Их Хурлын гишүүн О. Батнайрамдал, Ч. Анар, Д. Энхтүвшин, Х. Баасанжаргал, Г. Лувсанжамц, Д. Ганзориг нар асуулт асууж, “Оюутолгой” ХК-тай зэрэгцэн ашиглалтын тусгай зөвшөөрөл эзэмшиж буй “Онтре Гоулд” ХК-тай байгуулах хөрөнгө оруулалтын гэрээг цаг алдалгүй хийх, шинжлэх ухаан, технологи, инновац, боловсролын салбарын төсвийг нэмэгдүүлэх, агаарын бохирдол, түгжрэлийг хэмжиж чаддаг байх, нөхцөл байдлын мэдээллийг иргэдэд шуурхай, тогтмол болгох, хүүхэд, гэр бүлийн бодлого болон хүүхэд хамгааллын асуудалд ахиц гаргаж ажиллах, ногоон зээлийг дэмжих, агаар, орчны бохирдлыг бууруулах зэрэг олон асуудлыг хөндөж, Ерөнхий сайд Г. Занданшатар болон Сангийн сайд Б. Жавхлан, Хууль зүй, дотоод хэргийн сайд Л. Мөнхбаатар нараас хариулт авлаа гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": 75745,
    "url": "https://www.parliament.mn/nn/75745/",
    "title": "Хөдөө аж ахуйн тухай, Хүнсний тухай хуульд нэмэлт, өөрчлөлт оруулах тухай хуулийн төслүүдийн хэлэлцүүлгээс УИХ дахь МАН-ын бүлэг завсарлага авлаа",
    "date": "2025-09-26",
    "category": "Хуралдааны тойм",
    "content": "Улсын Их Хурлын чуулганы өнөөдрийн /2025.09.26/ үдээс өмнөх нэгдсэн хуралдаан 10.02 цагт эхэлж, Монгол Улсын Үндсэн хуулийн цэцийн 2025 оны 04 дүгээр дүгнэлтийг үргэлжлүүлэн хэлэлцэв. Үндсэн хуулийн цэц 2025 оны 3 дугаар сарын 28-ны өдрийн дунд суудлын хуралдаанаараа Монгол Улсын Их Хурлын сонгуулийн тухай хуулийн 72 дугаар зүйлийн 72.1 дэх хэсгийн холбогдох заалт Монгол Улсын Үндсэн хуулийг зөрчсөн эсэх маргааныг хэлэлцжээ. Монгол Улсын Их Хурлаас 2019 оны 12 дугаар сарын 20-ны өдөр баталсан Монгол Улсын Их Хурлын сонгуулийн тухай хуулийн 72 дугаар зүйлийн 72.1 дэх хэсэгт \"Тойрогт ногдсон мандатын тооноос ... дутуу нэр дэвшигчийн төлөө санал тэмдэглэсэн ... саналын хуудсыг хүчингүйд тооцно.\" гэж заасны \"... дутуу ...\" гэсэн нь Монгол Улсын Үндсэн хуулийн Хорин нэгдүгээр зүйлийн 2 дахь хэсэгт \"Улсын Их Хурлын гишүүнийг Монгол Улсын сонгуулийн эрх бүхий иргэд ... чөлөөтэй ... сонгох эрхийн үндсэн дээр ... сонгоно.\" гэснийг зөрчсөн гэсэн дүгнэлт гаргасан байна. Улсын Их Хурлын чуулганы 2025 оны 05 дугаар сарын 08-ны өдрийн хуралдаанаар Үндсэн хуулийн цэцийн дүгнэлтийг хэлэлцэж эхэлсэн бөгөөд уг дүгнэлт, Хууль зүйн болон Төрийн байгуулалтын байнгын хорооны санал, дүгнэлттэй холбогдуулан УИХ-ын гишүүд асуулт асууж, байр сууриа илэрхийлсэн юм. Хууль зүйн болон Төрийн байгуулалтын байнгын хороод дээрх дүгнэлтийг хэлэлцээд хуралдаанд оролцсон гишүүдийн олонх Үндсэн хуулийн цэцийн дүгнэлтийг хүлээн зөвшөөрөх боломжгүй гэж үзсэн бөгөөд өнөөдрийн нэгдсэн хуралдаанд оролцсон гишүүдийн олонх Байнгын хороодын саналыг дэмжиж, Үндсэн хуулийн цэцийн 2025 оны 04 дүгээр дүгнэлтийн тухай УИХ-ын тогтоолыг баталлаа. Дараа нь Хөдөө аж ахуйн тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэх асуудлыг үргэлжлүүлэн хэлэлцэж эхэлсэн. УИХ-ын чуулганы 2025 оны 09 дүгээр сарын 24-ний өдрийн нэгдсэн хуралдаанаар хуулийн төсөл санаачлагчийн илтгэл болон Байгаль орчин, хүнс, хөдөө аж ахуйн байнгын хорооны санал, дүгнэлттэй холбогдуулан УИХ-ын гишүүд асуулт асууж, үг хэлсэн юм. Энэ өдрийн хуралдаанаар хуулийн төслүүдийг хэлэлцэх эсэх асуудлаар санал хураалт явуулахаар төлөвлөсөн бөгөөд санал хураалт явуулах үеэр УИХ дахь МАН-ын бүлэг уг асуудлаас нэг өдрийн завсарлага авч буйг тус бүлгийн дарга Ж. Бат-Эрдэнэ мэдэгдсэнээр хэлэлцүүлгийг хойшлууллаа. УИХ дахь МАН-ын бүлгийн дарга Ж. Бат-Эрдэнэ энэ өдрийн хуралдаанаар хэлэлцэхээр төлөвлөөд байсан Хүнсний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцүүлгээс мөн нэг өдрийн завсарлага авч буйгаа мэдэгдсэнээр чуулганы үдээс өмнөх хуралдаан өндөрлөлөө хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75728-1",
    "url": "https://www.parliament.mn/nn/75728/",
    "title": "Монгол Улсын Ерөнхийлөгчийн хоригийг хүлээн авч, ирэх оны төсвийн төслүүдийг хоёр дахь хэлэлцүүлэгт шилжүүллээ",
    "date": "2025-09-24",
    "category": "Хуралдааны тойм",
    "part": 1,
    "totalParts": 2,
    "content": "Монгол Улсын Их Хурлын 2025 оны намрын ээлжит чуулганы өнөөдрийн /2025.09.24/ нэгдсэн хуралдаан 10 цаг 02 минутад, гишүүдийн 55.6 хувийн ирцтэйгээр эхэлсэн. Хуралдааны эхэнд “Алт-3” аяныг хэрэгжүүлэх зарим арга хэмжээний тухай” Улсын Их Хурлын 2025 оны 85 дугаар тогтоолд хэсэгчлэн тавьсан Монгол Улсын Ерөнхийлөгчийн хоригийг үргэлжлүүлэн хэлэлцлээ. Чуулганы өчигдрийн нэгдсэн хуралдаанаар хоригийн талаарх Байнгын хороодын санал, дүгнэлттэй танилцаж, гишүүд асуулт асууж, хариулт авсан. Иймд Төсвийн байнгын хорооны дэмжсэн, дэмжээгүй саналаар санал хураалтыг явуулав. Тодруулбал, Монгол Улсын Их Хурлын 2025 оны 85 дугаар тогтоолын 1 дэх заалтын 5 дахь дэд заалтад хэсэгчлэн тавьсан Монгол Улсын Ерөнхийлөгчийн хоригийг хүлээн авах нь зүйтэй гэсэн томьёоллоор санал хураахад, хуралдаанд оролцсон гишүүдийн 64 хувь нь дэмжлээ. Мөн Монгол Улсын Их Хурлын 2025 оны 85 дугаар тогтоолын 3 дахь заалтад хэсэгчлэн тавьсан Монгол Улсын Ерөнхийлөгчийн хоригийг хүлээн авах боломжгүй гэснийг дэмжье гэдэг саналын томьёоллоор санал хураалт явуулахад, хуралдаанд оролцсон гишүүдийн 75 хувь нь дэмжив. Дараа нь Монгол Улсын Үндсэн хуулийн цэцийн 2025 оны 07 дугаар дүгнэлтийн хэлэлцүүлгийг үргэлжлүүллээ. Чуулганы өчигдрийн нэгдсэн хуралдаанаар уг дүгнэлтийн талаарх Хууль зүйн байнгын хорооны санал, дүгнэлтийг танилцуулж, гишүүд асуулт асууж, хариулт авсан. Энэ өдрийн хуралдаанаар Монгол Улсын Үндсэн хуулийн цэцийн 2025 оны 07 дугаар дүгнэлтийг хүлээн авах эсэхтэй холбоотой санал хураалтуудыг явуулсан. Хуралдаанд оролцсон гишүүдийн олонх дэмжиж, цэцийн дүгнэлтийг хүлээн зөвшөөрөх нь зүйтэй гэж үзэв. Хуралдаан Засгийн газраас 2025 оны 09 дүгээр сарын 01-ний өдөр өргөн мэдүүлсэн Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн нэг дэх хэлэлцүүлгээр үргэлжилсэн. Улсын Их Хурлын чуулганы 2025 оны 09 дүгээр сарын 18,19-ний өдрийн нэгдсэн хуралдаанаар дээрх хуулийн төслүүдийн нэг дэх хэлэлцүүлгийг үргэлжлүүлэн явуулсан билээ. Улсын Их Хуралд дахь АН-ын бүлгийн дэд дарга Х. Тэмүүжин Монгол Улсын 2026 оны төсвийн төслүүдийн хэлэлцүүлгээс тус намын бүлгээс авсан завсарлагын хугацаа дууссаныг мэдэгдсэн. Иймд хэлэлцүүлэг үргэлжилж, Улсын Их Хурлын гишүүн П. Сайнзориг үг хэлж, байр сууриа илэрхийлэв. Тэрбээр, Засгийн газрын гишүүдэд хандан төсвийн төслийн хэлэлцүүлгийн үеэр амалсан салбарынхаа хууль эрх зүйн орчныг сайжруулахад чиглэсэн хууль тогтоолын төслүүдийг яаравчлан өргөн мэдүүлэхийг анхааруулав. Тодруулбал, уул уурхайн бодлогыг тодорхой болгох, засаг захиргааны нэгжийн өөрчлөлтийг хийх, гадаадын хөрөнгө оруулалттай банкуудыг оруулж ирэн, дэд бүтцийн салбарыг дэмжихэд чиглүүлэх, ерөнхий боловсролын сургуулийн хүртээмжийг нэмэгдүүлэхээс гадна сургалтын агуулгыг шинэчлэн сайжруулахад шаардлагатай хууль тогтоолын төслүүдээ өргөн мэдүүлэхэд онцгойлон анхаарч ажиллахыг хүслээ. Гишүүд үг хэлж дууссан тул Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийг хоёр дахь хэлэлцүүлэгт бэлтгүүлэхээр Төсвийн болон бусад Байнгын хороодод шилжүүллээ. Энэ үеэр Улсын Их Хурлын дарга Д. Амарбаясгалан төсвийн хэлэлцүүлгийн явцад гишүүдийн тавьсан асуулт, хэлсэн саналаас дараагийн төсвийн төслийг хэлэлцэхэд хууль тогтоолтой холбоотой өөрчлөлт хийх шаардлагатай байгаа нь харагдсан гэв. Иймд Улсын Их Хурлын даргын хувьд улс төрийн намуудтайгаа ярилцаад энэ асуудалд ажлын хэсэг байгуулж ажиллах нь зүйтэй гэж үзэж буйгаа мэдэгдсэн. Хөдөө аж ахуйн тухай анхдагч хуулийн төслийг хэлэлцэж эхэллээ Хуралдааны төгсгөлд Улсын Их Хурлын гишүүн М. Мандхай нарын 10 гишүүнээс 2025 оны 06 дугаар сарын 19-ний өдөр өргөн мэдүүлсэн Хөдөө аж ахуйн тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэхийн хэлэлцүүлгийг хийлээ. Төслийн талаар Улсын Их Хурлын гишүүн М. Мандхай танилцуулав. Монгол Улсын нийт ажиллах хүчний 24.5 хувь, 2024 оны байдлаар дотоодын нийт бүтээгдэхүүнд хөдөө аж ахуйн салбарын бүтээгдэхүүн үйлдвэрлэл 3.9 хувийг эзэлж байгааг төсөл санаачлагч гишүүн дурдаад уг салбарын дотоодын үйлдвэрлэлийг хамгаалах, тогтвортой хөгжлийн суурийг бэхжүүлэх, бүтээмжийг нэмэгдүүлэх, нөөцийн ашиглалтыг сайжруулах, төрөөс хөдөө аж ахуйг хөгжүүлэх, дэмжихэд баримтлах бодлогын суурь зарчмыг тодорхой болгох, уур амьсгалын өөрчлөлтийг сөрөн тэсвэрлэх тогтвортой хөгжүүлэх хэрэгцээ, шаардлага байгааг онцлов. Хөдөө аж ахуйн тухай хуулийн төслийн хэрэгцээ, шаардлагыг урьдчилан тандан судалж, тус салбарт үүсээд буй нөхцөл байдалд дүн шинжилгээ хийж, төслийн үзэл баримтлалыг тодорхойлж, түүнд нийцүүлэн анхдагч хуулийн төслийг боловсруулсан байна. Хуулийн төсөл нь 6 бүлэг, 22 зүйлтэй бөгөөд төрөөс хөдөө аж ахуйг хөгжүүлэх бодлогын суурь зарчмыг тодорхойлох, хөдөө аж ахуйн үйлдвэрлэлийн төрөлжилт, өртгийн сүлжээний нэгдмэл, цогц байдлыг хангах, тогтвортой хөгжлийг дэмжихтэй холбогдсон харилцааг зохицуулахад чиглэснийг танилцуулгад дурджээ. Мөн төсөлд хөдөө аж ахуйн үйлдвэрлэлд чанараас хамаарсан үнийн тогтолцоог бүрдүүлэх, эрсдэлээс урьдчилан сэргийлэх, хүний нөөцийн бодлого, судалгаа хөгжүүлэлтийг төлөвшүүлэх, хөдөө аж ахуйн үйлдвэрлэл эрхлэгчид, хөрөнгө оруулагчдыг дэмжих хэлбэр, чиглэл, шалгуурыг тогтоох, бүртгэл, хяналтын нэгдсэн сүлжээ бий болгох зэрэг зарчмын шинжтэй зохицуулалтыг тусгасан байна. Хөдөө аж ахуйн үйлдвэрлэлийн ангилал, төрөлжилт, түүхий эд, бүтээгдэхүүний бэлтгэн нийлүүлэлтийн өртгийн сүлжээг хөгжүүлэх харилцааг тодорхой болгохын зэрэгцээ эл салбарын хүний нөөцийг бэлтгэх, чадавхжуулах, хөдөө аж ахуйн үйлдвэрлэлийг эрсдэлээс урьдчилан сэргийлэх, нөлөөллийн үнэлгээ хийхтэй холбоотой зохицуулалтыг төсөлд тусгажээ. Түүнчлэн хөдөө аж ахуйн үйлдвэрлэлд холбогдох зохистой дадал, стандарт, техникийн зохицуулалтыг мөрдөх, шаардлагыг хангуулах, чанартай уялдсан үнийн тогтолцоог хөгжүүлэхэд чиглэсэн идэвхжүүлэлтийг төрийн дэмжлэг олгох нөхцөлтэй уялдуулах, үйлдвэрлэлийн эрэлт, нийлүүлэлт, нөөц ашиглалт, бүтээмжийн дүн шинжилгээ хийх, түүнд суурилан тогтвортой хөгжүүлэх зорилтот хөтөлбөрийг баталж хэрэгжүүлэх, тус салбарын бодлого, зохицуулалттай гадаад болон олон улсын байгууллагын санхүүжилттэй төслийн зорилго, үйл ажиллагааг уялдуулах, нэгдмэл байдлыг хангах нөхцөлийг бүрдүүлэх, төрийн удирдлагын тогтолцооны цар хүрээг тогтоож, бүртгэл, хяналтын нэгдсэн цахим систем бий болгох харилцааг хуульчлан тусгасан талаар танилцуулгад дурдсан байлаа. Хуулийн төсөл батлагдсанаар хөдөө аж ахуйн үйлдвэрлэл эрхлэгчдэд үзүүлэх төрийн дэмжлэгийн чиглэл, шалгуур тодорхой болж, улмаар хөдөө аж ахуйд хөрөнгө оруулах сонирхлыг нэмэгдүүлж, салбарын эдийн засгийн өсөлт, экспортыг дэмжих, хөдөө аж ахуйн өртгийн сүлжээнд төр, хувийн хэвшил, иргэний нийгэм, мэргэжлийн байгууллага, холбоодын хамтын ажиллагаа бэхжих ач холбогдолтой гэж төсөл санаачлагчид үзжээ."
  },
  {
    "id": "75728-2",
    "url": "https://www.parliament.mn/nn/75728/",
    "title": "Монгол Улсын Ерөнхийлөгчийн хоригийг хүлээн авч, ирэх оны төсвийн төслүүдийг хоёр дахь хэлэлцүүлэгт шилжүүллээ",
    "date": "2025-09-24",
    "category": "Хуралдааны тойм",
    "part": 2,
    "totalParts": 2,
    "content": "Байгаль орчин, хүнс, хөдөө аж ахуйн байнгын хороо 2025 оны 09 дүгээр сарын 16-ны өдрийн хуралдаанаараа хуулийн төслүүдийг хэлэлцсэн байна. Энэ талаарх Байнгын хорооны санал, дүгнэлтийг Улсын Их Хурлын гишүүн У. Отгонбаяр танилцууллаа. Тэрбээр танилцуулгадаа хуулийн төсөл батлагдсанаар улсын төсөвт ачаалал нэмэхгүй, төрийн байгууллага, иргэн, хуулийн этгээдээс аливаа зардал нэмж шаардахгүйг тодотгоод Хөдөө аж ахуйн тухай хуулийн төсөл болон хамт өргөн мэдүүлсэн хууль тогтоомжийн төслийг d. parliament. mn цахим хуудаст байршуулж иргэд, олон нийтийн саналыг авч байгааг онцлов. Мөн хуулийн төслүүдийг Байнгын хорооны хуралдаанд оролцсон гишүүдийн олонх нь дэмжиж, чуулганы нэгдсэн хуралдаанаар хэлэлцүүлэх нь зүйтэй гэж байлаа. Хэлэлцэж буй асуудалтай холбогдуулан Улсын Их Хурлын гишүүн Б. Уянга, Д. Рэгдэл, Ц. Туваан, М. Ганхүлэг, Д. Ганмаа, Н. Наранбаатар, Б. Түвшин, С. Эрдэнэболд нар асуулт асууж, үг хэлсэн. Тухайлбал, Улсын Их Хурлын гишүүн Б. Уянга хуулийн төсөлтэй хамт Төсвийн тухай хуульд өөрчлөлт оруулахтай холбогдуулан малын тоо толгойн албан татвараас жилд хэдэн төгрөг санд хуримтлагддаг, зарцуулалт нь хэр үр дүнтэй байдаг талаар ажлын хэсэг судалгаа хийсэн эсэхийг лавлав. Хууль санаачлагч гишүүн М. Мандхай, нэг малын тоо толгойгоос жил тутам 2000-5000 төгрөгийн албан татварыг авч байна. Малчин өрхийн жилийн мал тооллогын дүнд үндэслэж татвар авдаг гээд татварын орлого 100 хувь орон нутгийн төсөвт төвлөрдөг гэв. Мөн уг татварын орлого мал аж ахуйг хөгжүүлэх, бэлчээрийн менежмент, усан хангамжийг сайжруулах, байгаль хамгаалах, малчдын амьжиргааг дэмжихэд чиглэсэн зохицуулалтай гэлээ. Малын тоо толгойн албан татварын тухай хуулийн дагуух бүрдсэн орлогыг сумын хөгжлийн санд төвлөрүүлдэг. Улсын хэмжээнд жилдээ 130 орчим тэрбум төгрөг төвлөрдөг. Гэхдээ тухайн сумдын иргэдийн Төлөөлөгчдийн Хурлын шийдвэрээр ямар малд хэдий хэрийн татвар ногдуулдгаас хамаарч сумдад жилдээ дунджаар 50 сая төгрөг бүрддэг гэсэн нэмэлт тайлбарыг ажлын хэсгээс өгсөн. Мөн Улсын Их Хурлын гишүүн Д. Рэгдэл хуулийн төсөл батлагдсанаар төсөвт ачаалал үүсэхгүй гэж байгаа ч төрийн агентлаг, төрийн үйлчилгээний байгууллага, төрийн өмчит үйлдвэрийн газар, аймгуудад хүнсний түүхий эдийн судалгааны лаборатори байгуулах зэргээр зардалтай холбоотой зургаан төрлийн агуулга төсөлд туссан байгаад тайлбар хүслээ. Улсын Их Хурлын гишүүн М. Мандхай хариултдаа, хөдөө аж ахуйн салбарт инновац, дэвшилтэд технологи нэвтрүүлэх, судалгаа хөгжлийн тогтолцоог сайжруулах шаардлагатай байгааг онцлоод салбарын хэмжээнд үйл ажиллагаагаа явуулж байгаа байгууллагуудын чиг үүргийг нь уялдуулдсан зохицуулалтыг төсөлд тусгасан гэв. Өөрөөр хэлбэл, төсөлд шинээр төрийн агентлаг, байгууллага байгуулах зохицуулалт тусгаагүй хэмээлээ. Улсын Их Хурлын гишүүн Ц. Туваан мал аж ахуй, газар тариалан, хөнгөн үйлдвэрлэл гээд хөдөө аж ахуйн салбарт ажиллах хүчний нэлээдгүй хэсэг буюу 350 гаруй мянган хүний асуудал хөндөгддөг. Тухайлбал, мал аж ахуйн салбарт ажиллагсдын хувьд ахмад настнууд, ганц бие залуучууд голлож буй тул гэр бүл, хүний нөөцийн асуудлыг холбогдох хуулиудтай уялдуулан тусгах шаардлагатайг анхааруулж байлаа. Улсын Их Хурлын гишүүн Б. Түвшин малчдыг байнгын орлоготой болгож, бизнесмэн болгоход дэмжлэг үзүүлэх, нийслэлийнхнийг дотооддоо боловсруулсан махаар тасралтгүй хангах үндэсний тогтолцоог бий болгох агуулгыг төсөлд тусгасан эсэхийг тодруулж, санал хэлсэн. Тэрбээр халамжаас илүүтэй малчдын бизнесийг дэмжиж, бараа бүтээгдэхүүнээ чөлөөтэй борлуулдаг үндсэний сүлжээг бий болгоход төрийн бодлого зайлшгүй хэрэгтэй байна гэв. Ингээд Хөдөө аж ахуйн тухай хуулийн төсөл болон хамт өргөн мэдүүлсэн хуулийн төслүүдийг үзэл баримтлалын хүрээнд хэлэлцэх эсэх санал хураалтыг Баасан гарагийн чуулганы нэгдсэн хуралдаанаар явуулахаар боллоо. Мөн “Зарим байнгын хорооны бүрэлдэхүүнд өөрчлөлт оруулах тухай” Улсын Их Хурлын тогтоолын төслийн хэлэлцүүлгийг хойшлуулав. Улсын Их Хурал дахь намын бүлгүүдээс Байнгын хорооны гишүүдийг өөрчлөхтэй холбоотой саналаа нэгтгэх шаардлагатай байна гэсэн саналын дагуу Баасан гарагийн чуулганы нэгдсэн хуралдаанаар эцэслэн нэгтгэсэн төслийг хэлэлцэхээр тогтлоо хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75720-1",
    "url": "https://www.parliament.mn/nn/75720/",
    "title": "Улсын Их Хурлын тогтоолд хэсэгчлэн тавьсан Ерөнхийлөгчийн хориг, Үндсэн хуулийн цэцийн 07 дугаар дүгнэлтийг хэлэлцэв",
    "date": "2025-09-23",
    "category": "Хуралдааны тойм",
    "part": 1,
    "totalParts": 3,
    "content": "Монгол Улсын Их Хурлын 2025 оны намрын ээлжит чуулганы өнөөдөр (2025.09.23)-ийн нэгдсэн хуралдаан үдээс хойно болж, “Алт-3” аяныг хэрэгжүүлэх зарим арга хэмжээний тухай” Улсын Их Хурлын 2025 оны 85 дугаар тогтоолд хэсэгчлэн тавьсан Монгол Улсын Ерөнхийлөгчийн хоригийн тухай болон Үндсэн хуулийн цэцийн энэ оны 07 дугаар дүгнэлтийн тухай асуудлуудыг хэлэлцэв. Чуулганы нэгдсэн хуралдааныг Улсын Их Хурлын дэд дарга Х. Булгантуяа даргалан явууллаа. Тэрбээр Улсын Их Хурлын гишүүн О. Номинчимэг нарын 76 гишүүн санаачлан Улсын Их Хуралд өргөн мэдүүлсэн Тамхины хяналтын тухай хуульд нэмэлт, өөрчлөлт оруулах тухай болон хамт өргөн мэдүүлсэн хуулийн төслүүдийг Хүний хөгжил, нийгмийн бодлогын байнгын хороонд хуваарилсан тухай танилцуулсан юм. Түүнчлэн өнгөрөгч баасан гаригт буюу энэ сарын 19-нд чуулганы нэгдсэн хуралдаанаар Монгол Улсын 2026 оны төсвийн төслийг хэлэлцэж байх үед Улсын Их Хурал дахь Ардчилсан намын бүлэгт завсарлага өгсөн нь хууль зөрчсөн, эсэх талаар тайлбар өгөхийг Улсын Их Хурлын Ерөнхий нарийн бичгийн даргаас хүслээ. Ерөнхий нарийн бичгийн дарга Б. Баасандорж Төсвийн тухай хуулийн төслийн хэлэлцүүлэг Монгол Улсын Их Хурлын чуулганы хуралдааны дэгийн тухай хуульд заасан журмын дагуу явагдсан гэдгийг онцолж, уг хуулийн 12.2-т заасны дагуу Улсын Их Хурал дахь намын бүлэг завсарлага авах буюу үргэлжлүүлэх эрхтэйг дурдан, энэ сарын 19-ний өдрийн чуулганы нэгдсэн хуралдааны үеэр Ардчилсан намын бүлэгт завсарлага өгсөн нь хуулийн зүйл, хэсэг, заалтыг зөрчөөгүй гэсэн тайлбар өгөв. “Алт-3” аяныг хэрэгжүүлэх зарим арга хэмжээний тухай” Улсын Их Хурлын 85 дугаар тогтоолд хэсэгчлэн тавьсан Монгол Улсын Ерөнхийлөгчийн хоригийн тухай танилцуулгыг Ерөнхийлөгчийн Тамгын газрын дарга А.Үйлстөгөлдөр хийлээ. Монгол Улс тусгай хамгаалалтад авсан газар нутгийг нэмэгдүүлж, байгаль орчноо хамгаалах бодлого баримтлах ёстой, Улсын Их Хурлын тогтоолыг Үндсэн хуулийн зарчимд нийцүүлэх шаардлагатай гэсэн хоёр үндэслэлээр хориг тавьсан гэдгийг тэрбээр дурдав. Тогтоолын 1.5 дахь заалтад алтны үндсэн ордуудыг эдийн засгийн эргэлтэд оруулах зорилгоор Улсын Их Хурлын 2020 оны 46, 47 дугаар тогтоолуудад өөрчлөлт оруулах төслийг боловсруулж, яаралтай өргөн мэдүүлэхээр тусгасан нь улсын тусгай хамгаалалтад авсан газар нутаг, түүний хилийн заагийг өөрчилж, тусгай хамгаалалттай газар нутгийн хэмжээг багасгах хууль зүйн нөхцөл бүрдүүлсэн гэж Монгол Улсын Ерөнхийлөгч үзжээ. Мөн тогтоолын 3 дугаар зүйлд “Энэ тогтоолыг Монгол Улсын 2025 оны төсвийн тухай хуульд өөрчлөлт оруулах тухай хууль хүчин төгөлдөр болсон өдрөөс эхлэн дагаж мөрдсүгэй” хэмээн заасан нь Монгол Улсын Ерөнхийлөгчийн хориг тавих эрхийг зөрчих шинжийг агуулсан байна гэж хоригийн үндэслэлд дурдсан байна. Улсын Их Хурлын тогтоолд хэсэгчлэн тавьсан Монгол Улсын Ерөнхийлөгчийн хоригийг хэлэлцсэн талаарх Төсвийн байнгын хорооны санал, дүгнэлтийг Улсын Их Хурлын гишүүн Ж. Батжаргал дараа нь танилцуулсан юм. Тус Байнгын хорооны хуралдаанаар уг асуудлыг хэлэлцэх үед Улсын Их Хурлын гишүүн Г. Ганбаатар тусгай хамгаалалттай газар нутагт хамаарч буй алтны үндсэн ордуудтай холбогдох эдийн засгийн тооцоолол болон байгаль орчинд учруулах хор хохирол, байгаль орчны нөлөөллийн үнэлгээ хийгдсэн эсэх, мөн алтны ордуудын нөөцийг нэмэгдүүлэх эрх зүйн орчны талаар, Улсын Их Хурлын гишүүн Ж. Алдаржавхлан тусгай хамгаалалттай газар нутагт алт олборлох, гадаад валютын нөөцийг нэмэгдүүлэхтэй холбоотой тооцоо, судалгаа хийгдсэн эсэх талаар асуулт асууж хариулт авсан байна. Мөн Улсын Их Хурлын гишүүн Л. Мөнхбаясгалан, Ж. Батжаргал, Ц. Даваасүрэн нар Монгол Улсын Үндсэн хууль, Монгол Улсын нэгдэн орсон олон улсын гэрээ, конвенц, Монгол Улсын урт хугацааны хөгжлийн бодлогын баримт бичиг болон холбогдох бусад хууль тогтоомжийн дагуу тусгай хамгаалалттай газар нутгийн сүлжээг өргөтгөн нэмэгдүүлэх бодлогыг баримтлах нь зүйтэй гэсэн байр суурь илэрхийлж, үг хэлжээ. Монгол Улсын Ерөнхийлөгчийн хоригийг хүлээн авах, эсэх асуудлаар хориг тавьсан зүйл, заалт бүрээр санал хураалт явуулахад тогтоолын 1.5 дахь заалтад тавьсан Монгол Улсын Ерөнхийлөгчийн хоригийг хүлээн авах нь зүйтэй гэж Байнгын хорооны хуралдаанд оролцсон гишүүдийн 85 хувь үзсэн бол тогтоолын 3 дугаар зүйлд тавьсан хоригийг хүлээн авах боломжгүй гэж 95 хувь нь үзжээ. Мөн Монгол Улсын Ерөнхийлөгчийн хоригийг Хууль зүйн байнгын хорооны хуралдаанаар хэлэлцсэн талаар Улсын Их Хурлын гишүүн С. Эрдэнэболд танилцууллаа. Байнгын хорооны хуралдааны үеэр Ерөнхийлөгчийн хоригийн хууль зүйн үндэслэл, эдийн засгийн тооцоо, судалгаа, Улсын Их Хурлын тогтоолын дагаж мөрдөх хугацаа, тусгай хамгаалалттай газар нутгийн хилийн зааг зэрэг асуудлаар Улсын Их Хурлын гишүүн Б. Энхбаяр, Г. Уянгахишиг, О. Алтангэрэл, Ц. Сандаг-Очир нар асуулт асууж, Улсын Их Хурлын гишүүн Б. Баярбаатар, Ц. Сандаг-Очир, Д. Ганбат, Д. Цогтбаатар нар үг хэлжээ. Санал хураалт явуулахад тогтоолын 1.5 дахь заалт болон 3 дугаар зүйлд хэсэгчлэн тавьсан Ерөнхийлөгчийн хоригийг хүлээн авах нь зүйтэй гэж Байнгын хорооны хуралдаанд оролцсон гишүүдийн 76.5 хувь нь үзсэн байна. Ерөнхийлөгчийн хориг болон Байнгын хороодын санал, дүгнэлттэй холбогдуулан Улсын Их Хурлын гишүүн С. Эрдэнэболд, Б. Энхбаяр, Ж. Батжаргал, П. Сайнзориг, Ц. Идэрбат, Л. Мөнхбаясгалан, Х. Ганхуяг нарын 19 гишүүн асуулт асууж, үг хэлэв. Улсын Их Хурлын гишүүд Монгол Улсын Ерөнхийлөгчийн хоригийг дэмжиж, хүлээн авах нь зүйтэй гэж үзэж байгаагаа илэрхийлж, тусгай хамгаалалттай газар нутгийн хэмжээг нэмэгдүүлэх, хилийн зааг, цэг гортигийг тодорхой тогтоох, хамгаалалт, түүний дүрэм журам, менежментийг сайжруулах, мөн уул уурхайн салбарын хууль тогтоомжийн хэрэгжилтийг эрчимжүүлэх, ашигт малтмал олборлох үйл ажиллагаанаас тухайн сум, орон нутагт орох үр өгөөжийг дээшлүүлэх, байгаль орчныг хамгаалах, нөхөн сэргээлтийг чанаржуулж, доройтлыг бууруулах зэрэг асуудлыг хөндсөн юм. Улсын Их Хурлын гишүүн Л. Мөнхбаясгалан зарим асуудлыг яаралтай горимоор Улсын Их Хуралд оруулж ирж, гишүүдийн анхаарал сарнисан болон ирц бүрдээгүй байх үед унасан саналуудыг босгох зэргээр хууль гаргаж, нийтийн эрх ашгийн эсрэг чиглэсэн шийдвэр гаргуулдаг явдлыг таслан зогсоох ёстой гэсэн бол Улсын Их Хурлын гишүүн М. Ганхүлэг өмнө гаргасан Улсын Их Хурлын 2020 оны 46, 47 дугаар тогтоолуудын хэрэгжилт, түүний хяналтыг эрчимжүүлэх, Улсын Их Хурлын гишүүн Ө. Шижир алт олборлолтыг сайжруулж, улсын хилээр хууль бусаар алт гаргаж байгааг зогсоох шаардлагатай гэв. Тэрбээр, дархан цаазтай, төрийн тахилгатай, тусгай хамгаалалттай газарт олборлолт явуулах үүд хаалгыг нэг нээчихвэл цаашид Бурхан халдун, Отгонтэнгэрийг ч ухаж мэдэх эрх зүйн гарцыг нээх эрсдэлтэйг сануулж, өв соёл, эх түүхээ хамгаалах ёстой гэсэн байр суурь илэрхийллээ. Улсын Их Хурлын Төсвийн байнгын хорооны дарга Х."
  },
  {
    "id": "75720-2",
    "url": "https://www.parliament.mn/nn/75720/",
    "title": "Улсын Их Хурлын тогтоолд хэсэгчлэн тавьсан Ерөнхийлөгчийн хориг, Үндсэн хуулийн цэцийн 07 дугаар дүгнэлтийг хэлэлцэв",
    "date": "2025-09-23",
    "category": "Хуралдааны тойм",
    "part": 2,
    "totalParts": 3,
    "content": "Ганхуяг алтны олборлолт гадаад валютын нөөц бүрдүүлэх, төгрөгийн ханшийг унагахгүй байхад тодорхой үүрэгтэйгээс бус улсын төсөвт нөлөө багатай гэдгийг танилцуулж, тогтоолын 3 дугаар зүйлд тавьсан хоригийг хүлээн авах боломжгүй гэсэн санал дүгнэлтийг Байнгын хорооноос гаргасан нь энэ оны долдугаар сард хийсэн төсвийн тодотголыг хүчин төгөлдөр байлгахтай холбоотой гэсэн тайлбар хийсэн юм. Улсын Их Хурлын гишүүн, Байгаль орчин, уур амьсгалын өөрчлөлтийн сайд Б. Батбаатар хаврын чуулганы хаалтын үеэр тогтоолыг хэлэлцэн батлахад эсэргүүцсэн боловч дийлээгүйгээ учирлаж, өнөөдрийн байдлаар тусгай хамгаалалттай газар нутагт хамаарахгүй алтны 84 томоохон ордод 230 гаруй тонны нөөц байгаа гэдгийг мэдээлэв. Мөн Монгол Улсын газар нутгийн 21 хувийг улсын тусгай хамгаалалтад аваад байгаа бөгөөд манай улс 2022 онд Дэлхийн биологийн олон янз байдлын Күньмин-Монреалийн 30/30 санаачилгад нэгдэн орж, тусгай хамгаалалттай газар нутгийн хэмжээг нийт нутаг дэвсгэрийнхээ 30 хувьд хүргэх үүрэг хүлээснийг дурдлаа. Улсын Их Хурлын гишүүн Д. Батбаяр өмнөх 1, 2 дугаар хөтөлбөрүүдийг хэрэгжилт, үр дүн, тайланг хэлэлцэж дүгнэхгүйгээр дараагийн хөтөлбөрийг эхлүүлэх нь буруу гэсэн байр суурь илэрхийлсэн бол Улсын Их Хурлын гишүүн Б. Уянга улсын тусгай хамгаалалттай газар нутгийн хэмжээ нийт нутаг дэвсгэрийн 21 хувь байгаа ч гэлээ Газрын тухай хуульд заасан бусад ангиллын буюу орон нутгийн, улсын хилийн, батлан хамгаалах зориулалттай, отрын, бэлчээрийн зэрэг бүхий л тусгай хэрэгцээний газруудаа нэмбэл нийт нутаг дэвсгэрийн 74 хувийг ашигт малтмалын чиглэлээр ашиглах боломжгүй болгосон байгааг эргэж харах шаардлагатай гэлээ. Улсын Их Хурлын гишүүдийн асуултад хариулт өгөхдөө Ерөнхийлөгчийн Тамгын газрын дарга А.Үйлстөгөлдөр, зөвлөх Г. Ганболд нар Улсын Их Хурлын тогтоолын 1.5 дахь заалтад Эрээнбаавгайт, Гацуурт, Гутайн даваа зэрэг тодорхой орд газруудыг улсын тусгай хамгаалалтаас чөлөөлж ашиглах асуудал хөндөгдсөн гэж үзэх үндэстэйг дурдаж, уг тогтоолыг Монгол Улсын 2025 оны төсвийн тухай хуульд өөрчлөлт оруулах тухай хууль хүчин төгөлдөр болсон өдрөөс эхлэн дагаж мөрдөхөөр заасан нь Ерөнхийлөгчийн хориг тавих эрхийг зөрчих шинжийг агуулж байгааг тодорхой тайлбарласан юм. Улсын Их Хурлын гишүүд асуулт асууж, хариулт авч, үг хэлж дууссаны дараа Улсын Их Хурлын дэд дарга Х. Булгантуяа чуулганы нэгдсэн хуралдаантай зэрэгцэн Байгаль орчин, хүнс, хөдөө аж ахуйн болон Эдийн засгийн байнгын хорооны хамтарсан “Халзан бүрэгтэй” ордын ашиглалтын асуудлаарх ерөнхий хяналтын сонсгол, мөн Төсвийн байнгын хорооны улсын төсвийн хөрөнгөөр санхүүжих хөрөнгө оруулалтын төслүүдийн хэлэлцүүлэг болж байгааг харгалзан Ерөнхийлөгчийн хоригийг хүлээн авах, эсэх асуудлаарх санал хураалтыг чуулганы маргаашийн нэгдсэн хуралдааны эхэнд явуулахаар боллоо. Дараа нь Монгол Улсын Үндсэн хуулийн цэцийн 2025 оны 07 дугаар дүгнэлтийг хэлэлцэв. Тус дүгнэлтийг Улсын Их Хурлын чуулганы нэгдсэн хуралдаанд Монгол Улсын Үндсэн хуулийн цэцийн гишүүн О. Мөнхсайхан танилцууллаа. Дүгнэлтэд Эрүүгийн хэрэг хянан шийдвэрлэх тухай хуулийн 14.10 дугаар зүйлийн 11 дэх хэсэгт \"Эрүүгийн хэргийг шүүхэд хянан шийдвэрлэх явцад прокурор, оролцогчийн гаргасан саналыг харгалзан шүүх эрүүгийн хэрэг хянан шийдвэрлэх ажиллагааны зорилтод нийцүүлэн шүүгдэгчид цагдан хорих таслан сэргийлэх арга хэмжээ авч болно.\" гэж заасан нь Монгол Улсын Үндсэн хуулийн Арван зургадугаар зүйлийн 13 дахь заалтад \"халдашгүй, чөлөөтэй байх эрхтэй. Хуульд заасан үндэслэл, журмаас гадуур дур мэдэн хэнийг ч ... баривчлах, хорих, ... эрх чөлөөг нь хязгаарлахыг хориглоно. ... Баривчилсан шалтгаан, үндэслэлийг баривчлагдсан хүн, түүний гэр бүлийнхэн, өмгөөлөгчид нь хуульд заасан хугацаанд мэдэгдэнэ. ...\", мөн зүйлийн 14 дэх заалтад \"... шударга шүүхээр шүүлгэх ... эрхтэй. ...\", Арван есдүгээр зүйлийн 1 дэх хэсэгт \"Төрөөс хүний эрх, эрх чөлөөг хангахуйц ... хууль зүйн болон бусад баталгааг бүрдүүлэх ... үүргийг иргэнийхээ өмнө хариуцна.\" гэснийг тус тус зөрчсөн байна гэжээ. Харин уг хуулийн 14.1 дүгээр зүйлийн 3 дахь хэсэгт \"... энэ зүйлийн ... 1.5, ...-д заасан таслан сэргийлэх арга хэмжээг шүүх авна.\" гэж, 14.10 дугаар зүйлийн 12 дахь хэсэгт \"Эрүүгийн хэргийг шүүхэд хянан шийдвэрлэх явцад шүүгдэгчийг цагдан хорьсон хугацаа нь энэ зүйлийн 2, 3 дахь хэсэгт заасан хугацаанд хамаарахгүй.\" гэж заасан нь Монгол Улсын Үндсэн хуулийн Арван зургадугаар зүйлийн 13, 14 дэх заалт, Арван есдүгээр зүйлийн 1 дэх хэсгийг тус тус зөрчөөгүй байна гэж дүгнэжээ. Үндсэн хуулийн цэцийн 07 дугаар дүгнэлтийг Хууль зүйн байнгын хорооны хуралдаанаар хэлэлцсэн тухай санал, дүгнэлтийг Улсын Их Хурлын гишүүн П. Сайнзориг танилцуулав. Байнгын хорооны хуралдаанаар дүгнэлтийг хэлэлцэх үед Улсын Их Хурлын гишүүн Б. Энхбаяр гэмт хэрэг, түүний үйлдэл, учир шалтгаан, хохирогч болон гэмт хэрэг үйлдэгчийн зан байдал харилцан адилгүй байдаг тул хуулийг хэт нарийвчлан тогтоох нь хууль хэрэглээнд хүндрэл үүсгэх эрсдэлтэй тул хууль тогтоогч нь шүүхэд уян хатан байдлаар хэрэглэх боломжийг нээж, шүүгчид өөрсдийн дотоод итгэлээр шийдвэр гаргах нөхцөлийг хангах шаардлагатай гэж үзсэнийг Үндсэн хуулийн цэц илүү тодорхой болгох шаардлагатай гэж дүгнэсэн байгааг тайлбарлаж, цэцийн дүгнэлтийг хүлээн зөвшөөрсөн тохиолдолд Байнгын хорооноос холбогдох хуулийн төслийг боловсруулах ажлын хэсгийг байгуулж, уг ажлын хэсэгт шүүгч, прокурор, мөрдөх алба, судалгаа шинжилгээний байгууллагуудын төлөөллийг оролцуулах нь зүйтэй гэсэн байна. Мөн Улсын Их Хурлын гишүүн О. Алтангэрэл шүүгдэгчийн цагдан, хорих таслан сэргийлэх арга хэмжээг шүүх хуралдаан хойшлогдох бүрд автоматаар сунгаж ирсэн нь хуульд тодорхой зохицуулаагүй ч практикт нэг ёсны заншлын хэм хэмжээ болон тогтсон, өмгөөлөгч оролцохгүй, бүрэлдэхүүн бүрдээгүй гэх мэт шалтгаанаар хүнийг урт хугацаагаар хорих нөхцөл бүрдэж байгаа тул цэцийн дүгнэлтийг хүлээн авч, ажлын хэсэг байгуулан, шүүх, прокурорын төлөөллийг оролцуулан, нарийн зохицуулалтыг хийх нь зүйтэй гэж, мөн Улсын Их Хурлын гишүүн Х. Баасанжаргал шүүгдэгч, сэжигтэн, яллагдагчийн цагдан хорих асуудал нь зарим тохиолдолд субъектив байдлаар шийдэгдэж, олон улсын байгууллагын шинжээчийн дүгнэлтээр ч энэ нь нотлогдсон байдаг тул цэцийн дүгнэлтийг үндэслэлтэй гэж үзэн хүлээн авах, асуудлыг хуульд тодорхой нарийвч нарийн томьёолон тусгах талаар, Улсын Их Хурлын гишүүн Д. Цогтбаатар цэцийн дүгнэлтээр цагдан хорихтой холбоотой зохицуулалтыг үгүйсгээгүй бөгөөд хүний эрх, эрх чөлөөнд халдаж болзошгүй практик дээрх алдаа, буруу хэрэглээг засаж, завсар зай үлдээхгүйгээр илүү нарийн, тодорхой зохицуулалт хийх шаардлагатайг онцолсон байх тул дүгнэлтийг хүлээн авч, ажлын хэсэг байгуулж, хууль тогтоомжид хүний эрхийн баталгааг хангахуйц өндөр шалгуур, тодорхой шаардлагуудыг тусган, нямбайлан боловсруулах шаардлагатайг илэрхийлэн үг хэлжээ. Байнгын хорооны хуралдаанаар Үндсэн хуулийн цэцийн 07 дугаар дүгнэлтэд Монгол Улсын Үндсэн хууль зөрчсөн гэж дурдсан зүйл, хэсэг, заалт бүрээр санал хураалт явуулахад хуралдаанд оролцсон гишүүдийн олонх буюу 73.3 хувь нь дүгнэлтийг хүлээн зөвшөөрөх нь зүйтэй гэж үзсэн байна."
  },
  {
    "id": "75720-3",
    "url": "https://www.parliament.mn/nn/75720/",
    "title": "Улсын Их Хурлын тогтоолд хэсэгчлэн тавьсан Ерөнхийлөгчийн хориг, Үндсэн хуулийн цэцийн 07 дугаар дүгнэлтийг хэлэлцэв",
    "date": "2025-09-23",
    "category": "Хуралдааны тойм",
    "part": 3,
    "totalParts": 3,
    "content": "Хууль зүйн байнгын хорооны санал, дүгнэлттэй холбогдуулан Улсын Их Хурлын гишүүн Б. Энхбаяр, А. Ариунзаяа, Д. Энхтүвшин, О. Алтангэрэл нар асуулт асууж, үг хэлсэн юм. Улсын Их Хурлын гишүүд Үндсэн хуулийн цэцийн дээрх дүгнэлтийг хүлээн зөвшөөрөхийг дэмжих нь зүйтэй хэмээгээд эрүүгийн хэрэг хянан шийдвэрлэх ажиллагаанд хүний эрхийг хангах, хуулийн завсардал, хийдэл гаргахгүй байх, цагдан хорих аргаар хүнийг улайлгадаг, хэрэг тохдог тогтолцоог устгах, энэ аргыг дур мэдэн, үндэслэлгүй хэрэглэж байдлыг зогсоох зэрэг олон асуудлыг хөндөн ярьсан юм. Үндсэн хуулийн цэцийн дунд суудлын хуралдаанд Монгол Улсын Их Хурлын итгэмжилсэн төлөөлөгчөөр оролцсон Улсын Их Хурлын гишүүн П. Сайнзориг Эрүүгийн хэрэг хянан шийдвэрлэх тухай хуульд цагдан хорих үндэслэлийг тодорхой заасан талаар дурдаж, эдгээр үндэслэлийг илүү тодорхой болгох шаардлагатай гэсэн Үндсэн хуулийн цэцийн дүгнэлтийг хүлээн зөвшөөрч байгаагаа илэрхийлсэн юм. Дүгнэлтийг хүлээн авах, эсэх асуудлаарх санал хураалтыг Улсын Их Хурлын чуулганы маргаашийн нэгдсэн хуралдаанаар явуулна гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": 75702,
    "url": "https://www.parliament.mn/nn/75702/",
    "title": "УИХ дахь АН-ын бүлэг 2026 оны улсын төсвийн төслүүдийн хэлэлцүүлгээс завсарлага авлаа",
    "date": "2025-09-19",
    "category": "Хуралдааны тойм",
    "content": "Улсын Их Хурлын 2025 оны намрын ээлжит чуулганы өнөөдрийн (2025.09.19) үдээс хойших нэгдсэн хуралдаанаар Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн нэг дэх хэлэлцүүлгийг үргэлжлүүлэн явуулж, УИХ-ын гишүүд асуулт асууж, байр сууриа илэрхийлэв. Тухайлбал, УИХ-ын гишүүн Д. Жаргалсайхан, үнийн өсөлтийг зогсоох талаар Засгийн газраас ямар арга хэмжээ авч буйг тодруулсан. Тэрбээр зарим суманд А-92 бензиний үнэ нэмэгдсэнийг дурдаад, үүнийг дагаад бараа бүтээгдэхүүний үнэ өсөж иргэдийн амьдралд хүнд тусна гэдгийг онцолсон. Тэргүүн шадар сайд бөгөөд Эдийн засаг, хөгжлийн сайд Н. Учрал, Хүнсний нийлүүлэлтийг дэмжих бодлого барьж Атарын аян, Хүнсний хувьсгал зэрэг арга хэмжээний хүрээнд хөнгөлөлттэй зээлүүдийг үргэлжлүүлэн олгоно гэлээ. Чөлөөт худалдааны хэлэлцээрүүд, гаалийн тарифыг хөнгөлөх бодлогын хүрээнд 200 сая хүн амтай зах зээлд хөдөө аж ахуйн салбарын бүтээгдэхүүнийг нийлүүлэх хэлэлцээр зурагдсан гэдгийг тодотгов. Тэрбээр, Экспортыг дэмжих хүрээнд гаалийн болон хилийн боомтуудын үйл ажиллагааг оновчтой зохион байгуулах, цахимжилтыг шуурхайлах, мэдээлэл солилцох боломжийг хангах арга хэмжээ авч Засгийн газрын тогтоол гаргасан. Ингэснээр борлуулалт нэмэгдэж байна. Ковидын үеэр үнийн хэт хөөрөгдөл үүссэн. Одоог хүртэл үнэ нь огт буугаагүй бүтээгдэхүүн ч байна. Энэ асуудлыг ч шалгаж байна хэмээсэн. Түүнчлэн инфляцыг өдөөгөөд байгаа тодорхой бүтээгдэхүүнүүдийн үнийг бууруулах, худалдан авалтыг нь багцаар хийх зэрэг арга хэмжээ авч, төрийн зүгээс хувийн хэвшлийн үйл ажиллагаанд хэт их зохицуулалт хийж оролцдог, зах зээл рүү халддаг байдлыг зохицуулахаар 110 хуульд өөрчлөлт оруулахаар бэлтгэж байна гэлээ. УИХ-ын гишүүн Ж. Баярмаа, 1.3 их наяд төгрөгийн алдагдал ямар үр өгөөж авчрахыг лавлаад, эдийн засгийн өсөлт, хувийн хэвшлийг дэмжинэ гэсэн зорилтуудын талаар тодруулж байлаа. Сангийн сайд Б. Жавхлан, Бид алдагдлыг хуульчилсан, суурь тэнцэл, тэнцвэржүүлсэн тэнцлийг тусгасан. Тэнцвэржүүлсэн тэнцэл нь татварын орлогоор бүрдэж, хүүхдийн мөнгө, цалин, тэтгэвэр тэтгэмж бүгдийг нь санхүүжүүлнэ. Мөн нэмэх хувийн ашигтай байх ёстой гэдгийг хуульчилсан. Харин дээрх алдагдал нь зээлийн ашиглалт юм. Үүнд нефть боловсруулах үйлдвэр, Эрдэнэбүрэнгийн усан цахилгаан станц, Улаанбаатар хотын цэвэрлэх байгууламж, Улаанбаатар хотын цэвэр усны хангамжийг сайжруулах мега төслүүд багтаж байгаа. Эдгээр нь эдийн засагт урт хугацаанд хамгийн үр өгөөжтэй байх мега төслүүд гэдгийг онцолж байна гэлээ. УИХ-ын гишүүн Э. Болормаа, Энэ удаагийн төсөвт боловсролыг дэмжих бодлогыг тусгаж, хүний хөгжлийг нэн тэргүүнд тавьсан нь сайшаалтай. Монгол Улсын хүн амын хоол тэжээлийн үндэсний судалгааны дүнгээр ерөнхий боловсролын сургуулийн хүүхдүүдийн шим тэжээлийн дутагдал өндөр гарсан. Жишээлбэл, Д витамины дутагдал 90 хувь, үүний 67 хувь нь гүн дутагдалтай гэдэг ньтодорхой болсон. Монгол Улсын хөгжлийн жилийн төлөвлөгөөнд “Өдөр бүр нэг аяга сүү” хөтөлбөрийн зардал тухайлан суугаагүй. Хүүхдийн шим тэжээл гэж нэгдсэн байдлаар 263 тэрбумыг суулгажээ. Үүнээс хэдэн төгрөгийг хүүхдийн сүүний хөтөлбөрт зарцуулж байгаа вэ хэмээн асуусан. Боловсролын сайд П. Наранбаяр, Хүүхдийн хоолны түүхий эд материалын зардалд 122.4 тэрбум төгрөг олгохоор тооцсон. Засгийн газрын 2024 оны 73 дугаар тогтоолоор нийслэлд цэцэрлэгийн хүүхдийн нэг өдрийн хоолны зардлыг 4000 төгрөгөөр тогтоосон. Улсын төсвөөс 3000 төгрөг, эцэг эх, асран хамгаалагчаас 1000 төгрөгийг хариуцах хамтын санхүүжилтийн тогтолцоог бүрдүүлснээр хоолноос авах шим тэжээл дээшилсэн гэж үздэг. Хүүхдийн үдийн хоолны зардалд сүү тусгагдаагүй. Бага ангид буюу 1-5 дугаар ангид 342296 хүүхэд сурч байна. Эдгээр хүүхдүүдэд гурван өдөр 200 мл сүү өгнө гэж үзвэл 30 тэрбум төгрөг шинээр тусгах шаардлагатай гэсэн хариулт өглөө. УИХ-ын гишүүд асууж, мэдээлэл авсны дараа байр сууриа илэрхийлсэн. УИХ-ын гишүүн Ц. Баатархүү, Энэ жилийн төсөвт тусгасан хоёр сайн зүйлийн нэг нь иргэд олон нийтээс санал авчээ. Энэ бол дэвшил юм. Хоёрдугаарт, эрүүл мэндийн салбарт томоохон хөрөнгө оруулалтыг шийдвэрлэхээр болсон байна. Гэхдээ боловсролын жил болгож зарласан бол боловсролын асуудлыг үндсээр нь шийдмээр байна. Багш нарын цалин, нийгмийн асуудлыг нь шийдэж, тогтолцоог өөрлөх, сургууль цэцэрлэгийн хүртээмжээ сайжруулахад анхаармаар байна гэлээ. Хэлэлцүүлгийн үеэр УИХ дахь АН бүлгийн дэд дарга Б. Жаргалан Авлигатай тэмцэх газрын нэр бүхий ажилтнууд УИХ-ын гишүүний өрөөнд гүйцэтгэх ажиллагаа явуулсан асуудал гарсан хэмээн мэдэгдэж, энэ явдлыг парламентын дархлааг сулруулж, засаглал хоорондын хяналт тэнцлийг үгүй хийсэн үйлдэл хэмээн бүлгийн зүгээс үзэж буйгаа илэрхийлэв. Тиймээс 2026 оны төсвийн төслүүдийн хэлэлцүүлгээс авсан завсарлагаа сунгах хүсэлтэй байна хэмээлээ. Чуулганы нэгдсэн хуралдааныг удирдаж байсан УИХ-ын дэд дарга Х. Булгантуяа АН-ын бүлгийн хүсэлтийн дагуу завсарлагыг гурваас илүүгүй өдрөөр сунгаснаар өнөөдрийн хуралдаан өндөрлөлөө хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75700-1",
    "url": "https://www.parliament.mn/nn/75700/",
    "title": "Монгол Улсын 2026 оны төсвийн төслүүдийн нэг дэх хэлэлцүүлэг үргэлжилж, УИХ-ын гишүүд асуулт асууж, мэдээлэл авч байна",
    "date": "2025-09-19",
    "category": "Хуралдааны тойм",
    "part": 1,
    "totalParts": 2,
    "content": "Улсын Их Хурлын 2025 оны намрын ээлжит чуулганы өнөөдрийн (2025.09.19) нэгдсэн хуралдаан 10.00 цагт эхэлж, Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн нэг дэх хэлэлцүүлгийг үргэлжлүүлэн явууллаа. Монгол Улсын ирэх оны төсөвтэй холбогдуулан УИХ-ын гишүүд асуулт асууж, хариулт авсан. Тухайлбал, УИХ-ын гишүүн Б. Баярбаатар, төрийн албан хаагчийн есөн хувийг цомхотгох асуудалд би эсрэг байр суурьтай байсан. Албан хаагчдыг цомхотгох аргачлал байхгүй, процессын дахин инженерчлэлтэй хэрхэн уялдах нь тодорхойгүй байгааг сануулж байсан. Өнөөдөр тодорхой тооны хүнийг ажлаас чөлөөл гэсэн квот авчихсан байгууллагууд байна. Хөдөө орон нутагт ч ялгаагүй. Ингэж байж төсөвт хэмнэлт гарна гэж үзжээ. Энэ шийдвэрийг дагаад 7000 мянган хүн тэтгэвэрт гарах өргөдлөө өгчээ. Эдгээр хүмүүст олгох нэг удаагийн тэтгэмжид 375 тэрбум төгрөг зарцуулах нь. Энэ мөнгийг жилийн хугацаанд олгох боломжгүй учраас хоёр хуваана гэж байна. Тэтгэмжийг хоёр хувааж олгох юм уу, 3500 хүнд олгох тэтгэмжийг нэг жилээр хойшлуулах гэж байгаа юмуу хэмээн лавлав. Тэрбээр, жилд 14 мянга орчим хүн тэтгэвэрт гардаг байсан бол тэрхүү 7000 хүн нэмэгдэхээр 20 гаруй мянга болж байх шиг байна. Тэтгэврийн сан үүнийг дийлэх үү. Цомхотгол явагдсаны дараа ажилгүйдлийн тэтгэмж олгож таарна. Ажилгүйдлийн тэтгэмж олгох сан үүнийг дийлэх үү. Төсөв хэмнэх гэсэн биш төсөвтөө дарамт болох вий гэсэн асуудлыг хөндөв. Тэргүүн шадар сайд бөгөөд Эдийн засаг, хөгжлийн сайд Н. Учрал, Монгол Улсын хөгжлийн жилийн төлөвлөгөөнд есөн хувийн хэмнэлт хийнэ гэдэг зорилт тусган батлагдсан. Энэ зорилтыг хангахын тулд чиг үүргийн шинжилгээ, дахин инженерчлэл хийх ёстой болсон. Сүүлийн 10 жилд төрийн албан хаагчдын тоо 39.3 хувиар өссөн. Сургууль баригдах болгонд багш нар, эмнэлэг баригдах бүрд эмч нарын тоо өснө. Ийм байдлаар төрийн албан хаагчдын тоо нэмэгдсээр ирсэн. Бид чиг үүргийн бүрэн шинжилгээ буюу чиг үүргийн давхардлыг арилгах чиглэлээр тодорхой ажлуудыг хийсэн. Чиг үүргийн давхардлыг арилгаж зарим үйлчилгээг цахимд шилжүүлэх, давхардсан чиг үүргийг нэгтгэх чиглэлээр нийтдээ 2.2 их наяд төгрөгийг хэмнэх тодотгол хийсэн. Ингэснээр эдийн засгийн өсөлтийг 5.7 хувьд тооцох бололцоо бүрдсэн. Есөн хувийн цомхотгол хийнэ гэж бүгдийг нь тайрч, бүх түвшинд есөн хувийг цомхотгоно гэсэн үг биш. Өнгөрсөн хугацаанд төрийн хэмнэлт бүтээмжийн зөвлөлөөс өгсөн чиглэлийн дагуу чиг үүргийн шинжилгээ хийгээд есөн хувийн цомхотголыг хийхдээ хэн нэгний эрх зүйн байдлыг дордуулахгүйгээр давхардсан чиг үүргүүдийг нэгтгэж чадсан. Ингэснээр цалингийн зардал 683.2 тэрбум төгрөгөөр, төсвийн хэмнэлт 815.5 тэрбум төгрөгөөр буюу төсвийн нийт зардлын 2.85, ДНБ-ий 1.22 хувьтай тэнцэх хэмжээний хэмнэлт болж чадсан. Энэ нь чиг үүргийн давхардлыг арилгасны үр дүн гэж үзэж байгаа. Үүний зэрэгцээ бид бодлогын шинэчлэлүүдийг хийж байна. Ерөнхий сайдын зарласан дижитал пост гэдэг санаачилга амжилттай хэрэгжиж байна. Үүний үр дүнд Засгийн газар мэдээлэл технологийн виртуал бүсийг байгуулан компаниуд онлайнаар үйл ажиллагаа явуулах эрх зүйн орчныг амилуулах журмуудыг Засгийн газрын хуралдаанаар лхагва гарагт баталсан хэмээн хариуллаа. УИХ-ын гишүүн Д. Энхтуяа, Салбарын яам ахмад настны хөдөлмөр эрхлэлтийг дэмжих, ахмадын өргөө байгуулах, ахмадын сэргээн засах төвүүдийг бий болгох, хувийн хэвшлийн байгууллагууд ахмадын асрамжийн барилга байгууламж барихад дэмжлэг үзүүлнэ гэсэн амлалтууд өгсөн. Харин ирэх оны төсвийг харахад инфляцтай уялдуулан тэтгэвэр, тэтгэмжийг зургаан хувиар нэмнэ гэснээс өөр ахмадуудтай холбоотой дэмжлэг харагдахгүй байна. Нийгмийн халамжийн сангийн 10-аас доошгүй хувийг ахмадын нийгмийн оролцоог хангахад зарцуулах тухай хуулийн заалт бий. Ахмад настны хөдөлмөр эрхлэлт, нийгмийн оролцоог хангах арга хэмжээг хэрэгжүүлэхэд 2026 оны төсөвт хэдий хэрийн хөрөнгө тусгасныг тодруулсан. Гэр бүл, хөдөлмөр, нийгмийн хамгааллын сайд Т. Аубакир, салбарын 2026 оны төсөвт ахмад настныг дэмжих арга хэмжээний төсөвт нийт 1 их наяд 270.9 тэрбум төгрөг зарцуулахаар төлөвлөсөн. Нийгмийн халамжийн сангаас 543 мянган ахмад настанд 250.5 тэрбум төгрөг зарцуулна. Хөдөлмөр эрхлэлтийг дэмжих сангийн төсөл хөтөлбөрт 2065 ахмад настныг хамруулж 11.7 тэрбум төгрөг зарцуулах төлөвлөгөөтэй. Улсын төсвөөс ахмад настны асрамжийн үйлчилгээнд 8.7 тэрбум төгрөг зарцуулахаар төлөвлөж байгаа. Салбарын яам ахмадын олон сувилал, хувийн хэвшлийнхэнтэй хамтарч ажиллан, хувьсах зардлыг нь шийдэж өгдөг. Өчигдөр Ахмадын холбооны төлөөлөлтэй уулзсан. Ахмадын холбооны төлөөлөл долоон зүйлтэй шаардлага ирүүлсэн. Тэрхүү шаардлагад тэтгэвэр, тэтгэмжийг нэмэх асуудлыг тусгасан байна. Ахмад настны тэтгэврийг 1.5 сая төгрөгт хүргэх шаардлага тавьж байгаа хэдий ч салбарын яамны зүгээс төсөв, инфляцын байдалтай уялдуулан 10 орчим хувиар нэмэх нь зүйтэй гэсэн тооцооллыг гаргасан. Сангийн яам зургаан хувь гэсэн саналтай байгаа. Ахмад настны тогтвортой орлогын эх үүсвэрийг хангах зорилгоор тэднийг үргэлжлүүлэн хөдөлмөр эрхлэлтийг дэмжих чиглэлээр ахмад настныг авч ажиллуулж байгаа байгууллага, ахмад настан тэтгэврийн даатгалын шимтгэлийг төлөхгүй байх зэрэг тодорхой заалтуудыг хуулиудад тусгасан. Мөн яамнаас орон нутгийн удирдлагуудыг хуулиа дагаж мөрдөх, ахмад настуудад зарцуулах хөрөнгийг төсөвтөө суулгах асуудлыг тавьж ажиллаж байгаа гэсэн хариулт өглөө. УИХ-ын гишүүд шатахууны нийлүүлэлт, татварын шинэчлэлийг хэрхэн хийх талаар тодруулсан. Мөн 2026 оны хөгжлийн төлөвлөгөөнд ядуурлыг бууруулж 22 хувьд хүргэнэ гэж заасныг тодотгоод, энэ хүрээнд ямар арга хэмжээг хэрэгжүүлэхийг лавлаж байлаа. Аж үйлдвэр, эрдэс баялгийн сайд Г. Дамдинням, Намар ургац хураалтын үеэр түлшний асуудал яригддаг. Наймдугаар сард манай түлшний гол ханган нийлүүлэгч ОХУ-ын нефьт боловсруулах 12 үйлдвэр халдлагад өртжээ. Энэ нь тус улсын нефьтийн бүтээгдэхүүн үйлдвэрлэх хүчин чадлын 17-20 орчим хувийг үгүй хийсэн гэсэн үг. Түүнчлэн тээврийн гол зангилаа хэсгүүдийн 4-5 нь халдлагад өртсөн байна. Тиймээс ОХУ бензиний экспортдоо хязгаарлалт хийсэн. Манай оронд гэрээний дагуу шатахуун нийлүүлж байгаа. Цаашдаа энэ маягаар явахад хүнд болох төлөвтэй байна. Бид шатахуун нөөцлөх сав барих хэрэгтэй болж байна. Манай улсын шатахуун нөөцлөх нийт хүчин чадал 210 мянган тонн. 27 хоногийн нөөцөө хадгалж чаддаг гэсэн үг. Нөөцлөх саваа нэмье гэхээр хувийн хэвшлийн байгууллагуудын санхүүгийн чадвар хүрдэггүй. Бид хөнгөлөлттэй зээлийн эх үүсвэр гаргаж, ядаж нэг сарын нөөцөө хадгалж чаддаг савтай болох асуудлыг нэн даруй шийдвэрлэх хэрэгтэй байна. Монгол Улсын хөгжлийн жилийн төлөвлөгөөнд 3-6 сарын шатахуун нөөцлөх савтай болох зорилт тусгасан. 2027 онд Алтанширээд барьж буй үйлдвэрээ ашиглалтад оруулахаар эрчимтэй ажиллаж байна гэлээ. Сангийн сайд Б. Жавхлан, Засгийн газар татварын шинэчлэлийг хийхээр бэлтгэж байна. Энэ бодлогоо 2026, 2027,2028 онд үе шаттайгаар төсөвтөө шингээгээд хэрэгжүүлээд явна."
  },
  {
    "id": "75700-2",
    "url": "https://www.parliament.mn/nn/75700/",
    "title": "Монгол Улсын 2026 оны төсвийн төслүүдийн нэг дэх хэлэлцүүлэг үргэлжилж, УИХ-ын гишүүд асуулт асууж, мэдээлэл авч байна",
    "date": "2025-09-19",
    "category": "Хуралдааны тойм",
    "part": 2,
    "totalParts": 2,
    "content": "Эцсийн зорилго нь иргэд, аж ахуйн нэгжүүдэд очиж буй татварын дарамтыг бууруулах, нөгөө талдаа эдийн засгийн идэвхжлийг дэмжих, татварын суур баазыг тэлэх зорилготой. Хамгийн эхэнд нэг сая төгрөг хүртэлх татварын урамшууллыг таван хувь рүү хүргэхээр төлөвлөсөн. Ингэхдээ НӨАТ-ын суурийг нэлээн хөдөлгөнө гэж тооцсон. Эргэлтэд орохгүй, татварт бүртгэгдэхгүй байгаа үйлчилгээг бүртгэлд оруулж, татварын суурийг тэлнэ хэмээсэн. Татварын ерөнхий газраас өгч буй мэдээллээр, татвар төлөгч аж ахуйн нэгж 256 мянга бий ч, 172 мянга нь идэвхтэй үйл ажиллагаа явуулж байна. Мөн хоёр сая 554 мянган иргэн татвар төлөгчийн бүртгэлтэй гэлээ. Сангийн яам, Татварын ерөнхий газар, Цахим хөгжил, инновац, харилцаа холбооны яамтай хамтран төлбөрийн баримтыг цаасгүйгээр, автоматаар бүрдүүлэх ажлыг хэрэгжүүлж эхэлжээ. Мөн Татварын ерөнхий газар татвар төлөгчөө таньж мэдэх, зөвлөн туслах, байршилд суурилсан бааз суурийг нэмэгдүүлэх чиглэлээр тодорхой үйл ажиллагаа явуулсны нэг нь аппликейшн нээн эхний ээлжинд зах, худалдааны төв, бусад үйлчилгээний газар, бизнес эрхлэгчдийг хамруулаад байна. Зах худалдааны төвүүдэд бүрэн судалгаа хийн е-баримт олгож буй эсэхэд хяналт тавих юм байна. Мөн зөвлөн туслах, эрсдэлээс хамгаалах ажлуудыг давхар хийснээр е-баримт олгох байдлыг 74 хувиар нэмнэ гэж тооцсон гэж ажлын хэсгээс нэмэлт тайлбарыг өгөв. Цахим хөгжил, инновац, харилцаа холбооны Э. Батшугар, ирэх долоо хоногт е-баримтыг худалдан авалт хийсэн картаар дамжуулан автоматаар бүртгэдэг болно хэмээн мэдээлэв. Иргэд зогсоолын баримтыг тоодоггүй, код нь гүйцэд уншигдахгүй зэрэг шалтгаанаас болоод е-баримтаа бүртгүүлэлгүй хаягддагийг сайд тодотгоод, нийт баримтын 50 хувь нь орхигддог нь тодорхой болсон гэлээ. Тиймээс шинэ үйлчилгээг нэвтрүүлэн иргэд банкны картаа е-баримтын системд бүртгүүлснээр тэрхүү картаар хийсэн худалдан авалтын е-баримт автоматаар бүртгэгдээд явах боломжтой болно. Энэ нь е-баримтын бүртгэлийг хялбар болгохоос гадна цаас хэмнэх давуу талтай хэмээгээд, эхний гурван банк ирэх долоо хоногт, цаашдаа бүх банкууд энэ системд холбогдоно гэсэн хариулт өгөв. Тэргүүн шадар сайд бөгөөд Эдийн засаг, хөгжлийн сайд Н. Учрал, Ядуурлын түвшнийг бууруулах зорилт улсын хөгжлийн жилийн төлөвлөгөөнд туссан. 2022 оны байдлаар ядуурлын түвшин 27.2 хувь байсан. Ядуурлын шугамаас доогуур хэрэглээтэй 914.2 мянган хүн байна. Ядуурлыг бууруулахын тулд дорвитой арга хэмжээ авах шаардлагатай. Тиймээс хувийн хэвшлийг дэмжих, бизнесийн орчныг сайжруулах чиглэлээр Эдийн засгийн эрх чөлөөний тухай, Хөрөнгө оруулалтын тухай, Зөвшөөрөл мэдэгдлийн тухай, Тендерийн тухай хуулийн төслүүдийг 10 дугаар сард өргөн мэдүүлэхээр бэлтгэж байна. Мөчлөг сөрсөн бодлогынхоо хүрээнд Татварын багц хуулийн шинэчлэлийг эхлүүлж байна хэмээн хариулав. Чуулганы үдээс хойших хуралдаанаар ирэх оны төсвийн хэлэлцүүлэг үргэлжилнэ хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": 75697,
    "url": "https://www.parliament.mn/nn/75697/",
    "title": "Монгол Улсын 2026 оны төсвийн төслүүдийн нэг дэх хэлэлцүүлэг үргэлжилж байна",
    "date": "2025-09-18",
    "category": "Хуралдааны тойм",
    "content": "Улсын Их Хурлын 2025 оны намрын ээлжит чуулганы өнөөдрийн (2025.09.18) үдээс хойших нэгдсэн хуралдаанаар Засгийн газраас 2025 оны 09 дүгээр сарын 01-ний өдөр өргөн мэдүүлсэн Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн нэг дэх хэлэлцүүлгийг үргэлжлүүлсэн юм. Чуулганы үдээс хойших нэгдсэн хуралдаанд Улсын Их Хурлын гишүүн Л. Мөнхбаясгалан, Д. Рэгдэл, Х. Булгантуяа, Н. Наранбаатар, Ө. Шижир, Дав. Цогтбаатар, Ж. Алдаржавхлан, Т. Мөнхсайхан, А. Ариунзаяа, Б. Мөнхсоёл, М. Ганхүлэг, С. Зулпхар, С. Эрдэнэбат, Л. Соронзонболд, П. Ганзориг, Ж. Батжаргал нар асуулт асууж, Засгийн газрын гишүүдээс хариулт авлаа. Гишүүд ипотекийн зээлийн хүртээмжийг нэмэгдүүлэх, орон нутгийг орон сууцжуулж, зээлийн хүүг багасгах замаар төвлөрлийг сааруулах асуудалд Засгийн газраас баримталж буй бодлого, чиглэлийн талаар түлхүү асууж, тодруулж байлаа. Монгол Улсын Ерөнхий сайд Г. Занданшатар “Нийслэлийн агаар, хөрсний бохирдол ямар хэмжээнд хүрснийг хүн бүхэн мэдэж байгаа. Засгийн газраас орон сууцжуулалтын банк байгуулах санаачилга гарган, Засгийн газрын Хэрэг эрхлэх газрын дарга С. Бямбацогт, Хот байгуулалт, барилга, орон сууцжуулалтын сайд Э. Бат-Амгалангаар ахлуулсан ажлын хэсэг 80 мянган айлын орон сууц хөтөлбөрийг хэрэгжүүлэхээр ажиллаж байна. Өнөөдөр 260 гаруй мянган иргэн гэр хороололд амьдарч байгаа тул орон сууцжуулалтын банк байгуулж, барилгын салбараа дэмжихийн зэрэгцээ хямд өртөгтэй орон сууц барьж, нийлүүлэлтийг сайжруулах замаар үнийн өсөлтийг хязгаарлах, ипотекийн зээлийн хүртээмжийг нэмэгдүүлэх зэрэг асуудлыг тусгасан цогц хөтөлбөрийг боловсруулж, удахгүй Улсын Их Хуралд өргөн мэдүүлнэ” хэмээн хариулав. Улсын Их Хурлын гишүүдийн зүгээс Монгол Улсын Ерөнхий сайд хүний хөгжил манай Засгийн газрын хамгийн том мега төсөл байна гэсэн атлаа төрийн албан хаагчдын 9.0 хувийн цомхотголд орон нутагт арай ядан тогтоон ажиллуулж буй албан хаагчдыг хамруулж буй нь хэр оновчтой шийдвэр эсэхийг хөндсөн юм. Иргэдэд, бизнес эрхлэгчдэд хүндрэл, чирэгдэл учруулж буй төрийн үйлчилгээний чиг үүргийн давхардлыг арилгах, нэн ялангуяа дарга нарын тоо, төсвийг бууруулах чиглэлийг яамдад өгсөн. Гэхдээ иргэдэд үйлчилдэг ажилтнуудыг биш, төрийн үйлчилгээний давхардлыг арилгахад цомхотголоо чиглүүлэх шаардлагатайг үүрэг болгосон гэж Ерөнхий сайд хариуллаа. Засгийн газрын Хэрэг эрхлэх газрын дарга С. Бямбацогт, Монгол Улсын Их Хурлаас 2026 оны жилийн төлөвлөгөөг батлахдаа төрийн албан хаагчдын орон тоог 9.0 хувиар бууруулахаар тусгасан. Энэ хүрээнд төрийн албан хаагчдын тоог бууруулахдаа дарга нараас эхэлье гээд, яамдын газар, хэлтсийн дарга нарын тоог 30 орчим хувиар цөөрүүлсэн. Мөн Засгийн газрын харьяа агентлагуудын газар, хэлтсийн дарга нарын тоог нэлээд өндөр хувиар цөөлсөн. Харин жирийн албан хаагчдыг эхний ээлжинд цомхотгохгүй байх, улмаар ажлаас халагдсан, тэтгэвэрт гарсан, жирэмсний амралттай, өөр ажилд шилжсэн хүмүүсийн оронд хүн нөхөж авахгүй байх зохицуулалт хийхийг чиглэл болгосон гэх нэмэлт тайлбарыг өглөө. Түүнчлэн гишүүд ахмад настнууд тэтгэвэр, тэтгэмжээ нэмэгдүүлэх санал тавьж буйг дэмжиж байгаагаа илэрхийлээд, үүний учир шалтгаан инфляцтай холбоотой байгааг тодотгосон юм. Учир нь инфляц 8.8 хувьтай байгаа бөгөөд ирэх жил 10 хувь болж өсөх магадлалтай тул тэтгэврийн зургаан хувийн нэмэгдэл нь инфляцдаа баригдаад, эсрэгээрээ хасах үзүүлэлттэй гарахаар байгаа тул инфляцын өсөлтийг сааруулахад Засгийн газар бодлогын томоохон алхам хийж, ажиллахыг хүслээ. Мөн төсвийн хөрөнгө оруулалтаар барьсан барилгуудын ашиглалтыг сайжруулах, түүнд хяналт тавих шаардлагатай байгаа талаар гишүүд жишээ авч дурдаад, үүнд Засгийн газраас баримталж буй бодлогыг тодруулав. Засгийн газрын Хэрэг эрхлэх газрын дарга С. Бямбацогт хариултдаа, Монгол Улс нь 330 сумтай, сум бүрд Засаг даргын Тамгын газар буюу иргэдэд үйлчлэх төв бий. Эдгээр барилгууд хуучирч муудсан тул шинэчилж байгаа. Төсвийн төсөлд тусгасан найман объект нь сумын Засаг даргын Тамгын газрын хуучин барилгууд бөгөөд 2021-2024 онд төсөвт суулгасныг гүйцээх шаардлагатай. 2026 оны төсвийн төсөлд шинээр нэг ч барилга барихаар тусгаагүй. Ер нь цаашдаа сумын Засаг даргын Тамгын газарт 20 орчим хүн ажиллахад томоохон барилга барих хэрэгтэй эсэхийг эргэн харж, төрийн үйлчилгээг зардал багатай, хүртээмжтэй, бүтээмжтэй болгоход чиглүүлэх нь зүйтэй. Тиймээс барилга, байшин барихдаа ямар зураг төсөв, бүтэц зохион байгуулалттай байх вэ гэдэгт анхаарах нь чухал. Үүнд бодлогын өөрчлөлт хийх шаардлагатай байна гэв. Хуралдаанд асуулт асууж, үг хэлсэн гишүүдийн олонх жилээс жилд төсөв данхайж, урсгал зардал нэмэгдэж, зарлага өсөж байгаад анхаарч зардлыг бууруулах, зарцуулалтыг оновчтой болгоход Засгийн газар анхаарч ажиллахыг захиж байлаа. Тодруулбал, Монгол Улсын төсөв 2021 онд 12 их наяд төгрөг байсан бол өнөөдөр 30 гаруй их наяд төгрөгийн төсөв хэлэлцдэг болж. Сүүлийн таван жилд 130 их наяд төгрөгийн батлагдсан төсвийн хүрээнд айл өрх, аж ахуйн нэгжийн ашиг орлого 2.8 дахин өссөн байх ёстой. Гэтэл иргэдийн амьдрал сайжирсангүй. Иймд төсвийн зарцуулалтыг оновчтой болгоход чиглэсэн шинэчлэл хийх эсэхийг лавласан юм. Сангийн сайд Б. Жавхлан, манай эдийн засаг уул уурхайн салбараас хамааралтай. Эдийн засгаа солонгоруулаагүй цагт энэхүү тэлсэн бүтцийн орлого нь цөөхөн ашигт малтмалын уурхайгаараа л дамжин орж ирээд, буцаад задарч тараагддаг. Ер нь эдийн засгаа солонгоруулахын тулд төсвийн хөрөнгө оруулалтаа дэд бүтэц рүүгээ л чиглүүлэх нь зөв хэмээн хариулж байлаа. Үүгээр Улсын Их Хурлын чуулганы нэгдсэн хуралдааны ажлын цаг дууссан тул баасан гарагт төслүүдийн хэлэлцүүлгийг 20 гишүүний асуулт, хариултаар үргэлжлүүлэхээр болов хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75695-1",
    "url": "https://www.parliament.mn/nn/75695/",
    "title": "Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийг хоёр дахь хэлэлцүүлэгт шилжүүллээ",
    "date": "2025-09-18",
    "category": "Хуралдааны тойм",
    "part": 1,
    "totalParts": 2,
    "content": "Улсын Их Хурлын 2025 оны намрын ээлжит чуулганы өнөөдрийн (2025.09.18) үдээс өмнөх нэгдсэн хуралдааны эхэнд Засгийн газраас 2025 оны есдүгээр сарын 01-ний өдөр өргөн мэдүүлсэн, Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн нэг дэх хэлэлцүүлгийг үргэлжлүүлэв. Чуулганы 2025 оны 09 дүгээр сарын 15,17-ны өдрийн нэгдсэн хуралдаанаар хуулийн төслийн талаарх Монгол Улсын Ерөнхий сайдын танилцуулга, энэ талаарх Төсвийн тогтвортой байдлын зөвлөлийн дүгнэлттэй холбогдуулан Улсын Их Хурлын гишүүд асуулт асууж, хариулт авсан тул энэ өдрийн хэлэлцүүлэг гишүүд үг хэлж, байр сууриа илэрхийлснээр үргэлжилсэн. Тухайлбал, Улсын Их Хурлын гишүүн Ж. Батжаргал төсвийн хүрээний мэдэгдлийг хангах хүрээнд улс орны нийгэм, эдийн засгийг сайжруулах томоохон төсөл, хөтөлбөрийг хэрэгжүүлж, ашиглалтыг нь нэмэгдүүлэхэд анхаарах шаардлагатай гэлээ. Тэрбээр, Газрын тос боловсруулах үйлдвэрийг 2027 оны нэгдүгээр улиралд багтаан ашиглалтад оруулахаар зорьсон. Энэ төслийг хэрэгжүүлэхээр авсан 1.7 тэрбум ам. долларын зээлийн ашиглалт 30 хувьтай байгаа. Ирэх онд зээлийн ашиглалтыг нэмэгдүүлж үйлдвэрээ төлөвлөсөн хугацаанд нь ашиглалтад оруулах нь шаардлагатай. Ирээдүйд улсын хөгжлийг дэмжих, төсвийн орлогыг нэмэгдүүлэх арга хэмжээнүүд рүү эх үүсвэрүүдээ дайчлан, богино хугацаанд үр дүнд хүргэхэд анхаарах хэрэгтэй хэмээгээд энэ агуулгаар төсвийн хүрээний мэдэгдлийн төслийг хэлэлцэж, дэмжих нь зүйтэй гэв. Мөн Улсын Их Хурлын гишүүн П. Батчимэг ирэх таван жилийн Монгол Улсын хөгжлийн төлөвлөгөөг хэлэлцэж батлаагүй байж, дунд хугацааны төсвийн хүрээний мэдэгдэл, төсвийн орлого, зарлагыг хэлэлцэх нь зарчмын хувьд буруу гэсэн байр суурийг илэрхийлсэн. Харин Улсын Их Хурлын гишүүн Б. Түвшин төсвийн хүрээний мэдэгдэл нь ирэх гурван жилийн эдийн засгийн төлөв байдалтай холбоотой тул хэлэлцүүлгийг мэргэжлийн түвшинд явуулах шаардлагатай байна. Учир нь төсвийн хүрээн дэх есөн үзүүлэлтийг жил бүр өөрчлөөд, төсвийн төслөө дагуулан хэлэлцэхээр тодорхой чиглэл, баримжаа алдагдаад байна. Энэ нь эргээд төсвийн бүтээмжгүй байдлыг үүсгэж байгааг анхаарах нь зүйтэй гэсэн санал хэллээ. УИХ-ын гишүүд ийнхүү үг хэлж, байр сууриа илэрхийлсний дараа Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийг хоёр дахь хэлэлцүүлэгт бэлтгүүлэхээр Улсын Их Хурлын бүх Байнгын хороодод шилжүүлэв. Монгол Улсын ирэх оны төсвийн төслүүдийг хэлэлцэж эхэллээ Дараа нь Засгийн газраас 2025 оны 09 дүгээр сарын 01-ний өдөр өргөн мэдүүлсэн, Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн нэг дэх хэлэлцүүлгийг үргэлжлүүллээ. Улсын Их Хурлын 2025 оны 09 дүгээр сарын 15-ны өдрийн нэгдсэн хуралдаанд Монгол Улсын Ерөнхий сайд хуулийн төслүүдийн талаар танилцуулж, төслийн талаарх Төсвийн тогтвортой байдлын зөвлөлийн дүгнэлт, Үндэсний аудитын газрын дүгнэлтийг холбогдох албан тушаалтнууд танилцуулсан юм. Дээрх танилцуулга, дүгнэлттэй холбогдуулан УИХ-ын гишүүд асуулт асууж, хариулт авсан. Тухайлбал, Улсын Их Хурлын гишүүн О. Номинчимэг, 2022 онд прокурорын байгууллагын нийт төсөв 60 тэрбум төгрөг байсан бол 4 жилийн дараа 144 тэрбум төгрөг болж, хоёр дахин нэмэгдсэн байгааг дурдаад, үүнийг прокуроруудыг чадавхжуулах, сургалт судалгаа хийх, Монгол Улсад шударга ёсыг тогтооход зарцуулж буй эсэхийг тодруулсан. Харин Улсын Их Хурлын гишүүн Б. Пүрэвдорж, нэгдсэн төсвийн тэнцвэржүүлсэн орлого эхний долоон сарын байдлаар 1.2 их наядаар тасарсан, оны эцэст 2.0 их наяд төгрөгөөр тасрах магадлалтай, улмаар төсвийн зарлага 1.6 их наяд төгрөгөөр хэтрээд буйг дурдаад, ирэх онд орлого орлох, ханшид нөлөөлөх бүх асуудлаа тодорхой шийдэхгүй бол асуудал үүсэхийг анхааруулав. Мөн гишүүд Эрүүл мэндийн даатгалын сангийн өр төлбөрийн асуудлыг шийдэж, үйл ажиллагааг нь хэвийн болгох, эрүүл мэнд, боловсролын салбарын хөрөнгө оруулалтыг нэмэгдүүлэх, багшийн цалин урамшууллыг нэмэх, боловсон хүчний хомсдлыг шийдвэрлэх, төрийн албан хаагчийн нэг удаагийн тэтгэмжийг он дамжуулан олгох асуудлын талаар илүүтэй тодруулав. Эрүүл мэндийн сайд Ж. Чинбүрэн, Эрүүл мэндийн даатгалын өрийн асуудал ноцтой байдалд хүрсэн, тусламж, үйлчилгээ жигд хүртээмжтэй байж чадахгүй байна. Энэ асуудлыг өчигдөр Засгийн газрын хуралдаанд танилцуулсан хэмээгээд, эрүүл мэндийн даатгалын өр үүсгээд, түүнийг нь Засгийн газар төлдөг буруу хандлагыг тогтоож болохгүй гэв. Эрүүл мэндийн даатгалын мөнгийг зөв зарцуулахад сэтгэл дутаад байна гэж салбарын сайд дүгнэлээ. Боловсролын сайд П. Наранбаяр, Багшийн мэргэжлээр суралцаж байгаа оюутнуудыг хөдөлмөрийн зах зээл рүү шилжүүлэх нь чухал асуудал болоод байна. Нийт төгсөгчдийн 30 орчим хувь нь л мэргэжлээрээ ажиллаж байгаа тул багшийн үндсэн цалинг нэмэх нь зөв шийдэл гэдэгтэй санал нэг байгаагаа дурдлаа. Түүнчлэн салбарын сайд багшийн хомсдолыг урт, богино хугацаанд шийдвэрлэхээр төлөвлөсөн зургаан багц арга хэмжээг танилцуулсан. Тухайлбал, сургалтын цагийн нормдоо хүрэхгүй байгаа багшийг шилжүүлэн ажиллуулах, тэтгэвэртээ суусан багш, төгсөх дамжаандаа амжилттай суралцаж буй оюутнуудаас ажиллуулах, бакалаврын зэрэгтэй боловсон хүчнийг багшлах богино хугацааны сургалтад хамруулж байна. Одоогоор 150 орчим хүн бэлтгэгдээд цагийн багшаар ажиллаж байна гэлээ. Сангийн сайд Б. Жавхлан төрийн албан хаагчдын 36 сарын нэг удаагийн тэтгэмж олгох асуудлаар өмнө нь ийм зохицуулалт хийж байсныг дурдав. Тэрбээр, ирэх жил тэтгэвэрт гарах хүмүүс тэтгэмжийнхээ тал мөнгөө аваад, үлдэгдлийг нь он гараад авч болно. Эсвэл тэтгэвэрт гарах хүмүүсээ үргэлжлүүлэн ажиллуулж, 2027 он руу шилжүүлэх, бүр төсвийн ерөнхийлөн захирагчид хэмнэлтийг төсөв дотроо зохицуулалт хийгээд тэтгэмжид шилжүүлэх зэрэг олон хувилбараар шийдэх боломж байгаа. Энэ асуудлаас айхтар хохирол гарахгүй гэдгийг албан ёсоор хариуцлагатай хэлье хэмээв. Гишүүд ирэх оны төсвийн төсөлд улсын төсвийн хөрөнгө оруулалтын 35 хувь нь авто зам, 18 хувь нь боловсрол, 14 хувь нь эрчим хүч, 8.0 хувийг эрүүл мэндийн салбарт, үүн дээр гадаадын зээл, тусламжийг тооцвол 20 хувь нь зам, 17 хувь нь боловсрол, 14 хувь нь эрчим хүч, 21 хувийг эрүүл мэндийн салбарт зарцуулахаар тусгагдсан буйг шүүмжлэв. Татвар төлөгчдийн мөнгийг эрчим хүч, боловсрол, эрүүл мэнд гэсэн гурван салбарт буюу хүний хөгжлөө дэмжих чиглэлд хэзээнээс зарцуулдаг болох талаар тайлбар хүслээ. Монгол Улсын Ерөнхий сайд Г. Занданшатар хариултдаа, Ер нь төсвийн төслийн ерөнхий агуулгаар нь харвал эрүүл мэндийн салбарт зарцуулж байгаа хөрөнгө 5.5, боловсролын салбарын төсөв хоёр дахин нэмэгдсэн. 1.2 их наяд төгрөг байсныг 2.4 их наяд төгрөгөөр нэмэгдүүлж сургууль, цэцэрлэг барих, цаашлаад 2028 онд ерөнхий боловсролын сургуулийг хоёр ээлжинд шилжүүлэх зорилт дэвшүүлэх зэргээр цогц өөрчлөлтүүдийг хийнэ гэдгээ онцлов. Тэрбээр хөрөнгө оруулалтаар шинэ зам барихгүй, өнгөрсөн жил эхлүүлсэн замуудыг барихад үргэлжлүүлэх шаардлагатай байна гэлээ."
  },
  {
    "id": "75695-2",
    "url": "https://www.parliament.mn/nn/75695/",
    "title": "Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийг хоёр дахь хэлэлцүүлэгт шилжүүллээ",
    "date": "2025-09-18",
    "category": "Хуралдааны тойм",
    "part": 2,
    "totalParts": 2,
    "content": "Сангийн сайд Б. Жавхлан, хөрөнгө оруулалтын бүтцэд эрчим хүч, автозамыг эхэнд эрэмбэлэх нь хамгийн зөв. Үүнийг хийхгүйгээр нэг ч эмнэлэг, нэг ч сургууль барьж чадахгүй. Тийм учраас хөгжлийн түүчээлэгч нь дэд бүтэц гэсэн онош тавигдаад сүүлийн таван жил эдгээр салбарт анхаарсан. Ойрын 5-10 жил ч энэ бүтэц өөрчлөгдөхгүй болов уу. Эрчим хүчний эх үүсвэрүүд нэмэгдэж, автозамууд баригдсанаар баялаг бүтээгчид, хувийн хэвшлийнхний хөрөнгө оруулалт нэмэгдэнэ. Ингэж л эдийн засгийн төвлөрөл саарна гэв. Ингээд Улсын Их Хурлын чуулганы хуралдаан түр завсарлав. Үдээс хойших хуралдаан гишүүдийн асуулт, хариултаар үргэлжилнэ хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75693-1",
    "url": "https://www.parliament.mn/nn/75693/",
    "title": "Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн нэг дэх хэлэлцүүлгийг хийлээ",
    "date": "2025-09-17",
    "category": "Хуралдааны тойм",
    "part": 1,
    "totalParts": 6,
    "content": "Улсын Их Хурлын 2025 оны намрын ээлжит чуулганы өнөөдрийн (2025.09.17) нэгдсэн хуралдаанаар Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн эхний хэлэлцүүлгийг үргэлжлүүллээ. Хуулийн төслийн танилцуулгыг Монгол Улсын Ерөнхий сайд Г. Занданшатар, Төсвийн тогтвортой байдлын зөвлөлөөс гаргасан дүгнэлтийг тус зөвлөлийн дарга Н. Энхбаяр Улсын Их Хурлын намрын чуулганы эхний өдөр танилцуулсан бол тус хуулийн хэлэлцүүлгээс Улсын Их Хурал дахь Ардчилсан намын бүлэг хоёр хоногийн завсарлага авсан юм. Завсарлагын хугацаа дууссан тул АН-ын бүлгийн дарга, Улсын Их Хурлын гишүүн О. Цогтгэрэл үг хэлэв. Тэрбээр, Улсын Их Хурал дахь Ардчилсан намын бүлэг 2025 оны 09 дүгээр сарын 16-ны өдөр хуралдаж, Тэргүүн шадар сайд, Сангийн сайд нараас мэдээлэл авсан. Бүлгийн ажлын хэсэг хуралдаж, улсын төсвийн төслийн талаар ярилцсан. Ирэх таван жилийн төлөвлөлтийг төсвийн төсөлтэй хамт батлах шаардлагатай. Урсгал зардлыг бууруулснаар төсвийн алдагдлыг эрс багасгах боломжтой гэж манай намын бүлэг дүгнэсэн гэсэн юм. Түүнчлэн улсын төсвийн хөрөнгө оруулалт, урсгал зардлын харьцаа 75:25 байгааг 70:30 болгох, хөрөнгө оруулалтыг бүсчилсэн хөгжлийн бодлоготой уялдуулах зэрэг олон санал гаргасан. Төсвийн хэлэлцүүлгийн явцад намын бүлэг зарчмын байр суурийг илэрхийлнэ хэмээв. Улсын Их Хурлын чуулганаар хэлэлцэж буй асуудалтай холбогдуулан Улсын Их Хурлын гишүүд Засгийн газрын төлөөллөөс асуулт асууж, хариулт авсан юм. Улсын Их Хурлын гишүүн Б. Пүрэвдорж энэ жилийн төсвийн төсөлд иргэд, сонгогчдоос өгсөн саналыг тусгасан эсэхийг асууж, тэтгэвэр, тэтгэмжийг инфляцын өсөлттэй уялдуулах шаардлагатай гэв. Тэрбээр Засгийн газарт Ардчилсан намаас орж ажилласан сайд нарын хийж, хэрэгжүүлсэн бүхнийг санаатайгаар мушгин гуйвуулж байгаад санаа зовниж байгаагаа илэрхийлсэн. Ялангуяа Эрдэс баялаг, эрчим хүчний сайд асан Ц. Тувааны хийсэн, бүтээснийг үгүйсгэж буй явдал бол байж болшгүй зүйл гэв. Улсын Их Хурлын гишүүн М. Нарантуяа-Нара олон нийтийг цочирдуулсан ноцтой гэмт хэргүүдийн талаар хөндөж, эмэгтэйчүүд, хүүхдийн эсрэг харгис, хэрцгий гэмт хэрэг үйлдсэн этгээдэд цаазын ял оноодог байх асуудлаар хуульч гишүүдээс бүрдсэн ажлын хэсэг байгуулах хүсэлтийг Улсын Их Хурлын даргад тавилаа. Хууль хяналт, шүүх байгууллагын үйл ажиллагаанд иргэд сэтгэл дундуур байгааг Улсын Их Хурлын дарга Д. Амарбаясгалан онцолж, хуульч мэргэжилтэй Улсын Их Хурлын гишүүдэд энэ чиглэлд анхаарал хандуулахыг зөвлөв. Улсын Их Хурлын гишүүн Б. Бейсен, Х. Жангабыл нар эрүүл мэндийн даатгалын сангийн төсөв, “Боловсролыг дэмжих жил”-ийн зардал, санхүүжилтийн асуудлыг хөндсөний зэрэгцээ Баян-Өлгий аймагт хийгдэх хөрөнгө оруулалтын төсөл, арга хэмжээ болон орон нутгийн хөгжлийн сангийн зардал, санхүүжилтыг хассан үндэслэл, тооцооллын талаар асууж, хариулт авсан бол Улсын Их Хурлын гишүүн С. Эрдэнэболд 2026-2028 онд эдийн засгийн өсөлт 6.0-6.5 хувиар тогтвортой өснө гэж тооцсон нь хэт өөдрөг байгааг анхааруулж, уул уурхайн бүтээгдэхүүний үнийн савлагааг хэрхэн тооцоолсон талаар асуусан юм. Мөн зардлыг салбаруудад хэр үр дүнтэй хуваарилсан, өрийн удирдлагыг хэрхэн оновчтой хэрэгжүүлэх, төрийн өмчит компаниудын эрсдэлийг бүрэн тооцсон эсэх, хөрөнгө оруулах төсөл, арга хэмжээг эрэмбэлэхдээ ямар шалгуур, зарчим баримталсан, нийгмийн халамжийн тогтолцоонд бүтцийн шинэчлэлт хийхгүйгээр зардлыг бууруулах нь ямар хүндрэл дагуулж болох зэргийг асууж, хариулт авлаа. Засгийн газрын гишүүн, Тэргүүн шадар сайд Н. Учрал түүнд өгсөн хариултдаа, хөдөө аж ахуйн салбар эдийн засгийн өсөлтийг харьцангуй дэмжиж байгаа бол бол уул уурхайн салбарын өсөлт удааширч, дагаад тээвэр, худалдааны салбарууд агшиж буйг танилцуулан, жонш, зэсийн баяжмалаас бусад бүтээгдэхүүний олборлолт буурч буй ч эрэлт нь тогтвортой байгааг ярив. 2026 оны эдийн засгийн өсөлтийг салбар бүрээр нарийвчлан тооцож 5.7 хувь байхаар бодсон байна. Мөн “Оюутолгой” ХК-ийн зэсийн баяжмалын үйлдвэрлэл өсөх, баяжмал дахь алт, зэсийн агуулга нэмэгдэх хүлээлт байгааг Тэргүүн шадар сайд мэдээлэв. Засгийн газрын өрийн хэмжээ энэ оны хоёрдугаар улирлын байдлаар 35.5 их наяд төгрөг буюу ДНБ-ий 39.1 хувьтай тэнцэж байгааг тэрбээр мэдээлж, өрийн дээд хязгаарыг 2026 онд ДНБ-ий 50 хувь, 2027-2028 онд 40.0 хувь байхаар тооцож буйг дурдлаа. Улсын Их Хурлын гишүүн Д.Үүрийнтуяа төсөв дагуулж төсвийн хүрээгээ өөрчилдөг байдлыг зогсоохгүй бол 2027 оны төсвийн төслийг хэлэлцэх үед тусгай шаардлагуудаа хангаж чадахгүй хэмжээнд хүрэхээр байгааг анхаарууллаа. Энэ асуудлыг Улсын Их Хурлын гишүүн Ц. Туваан, П. Сайнзориг, Д. Энхтүвшин, О. Алтангэрэл нарын олон гишүүн хөндөж, төсвийг алдагдалгүй батлах, Төсвийн хүрээний мэдэгдлийг чанд баримтлах ёстой гэсэн байр суурийг илэрхийлж байлаа. Улсын Их Хурлын гишүүн Д.Үүрийнтуяа энэ онд нүүрсний олборлолт 2024 оныхоос 11.0 хувиар буурчихаад байхад 2026 онд 90.0 сая тонноор нэмэгдүүлэн төлөвлөсөн нь бодит хэмжээ мөн эсэхийг тодруулаад, макро эдийн засгийн тооцоололд үндсэн хөрөнгийн өсөлтөд малын зүй бус хорогдол буурсан гэх үндэслэл тавьсан атлаа махны үнэ өссөн нь малын хорогдол нэмэгдсэнээс болсон гэх эсрэг тэсрэг, хоорондоо зөрчилдсөн тооцоолол хийж буй нь учир дутагдалтай байна гэсэн юм. Төсвийн хүрээний мэдэгдлийг баримталж ажиллахаа Тэргүүн шадар сайд илэрхийлээд, одоогоор 56.0 сая тонн байгаа нүүрсний олборлолт, борлуулалтыг оны эцэс гэхэд 85.0 сая тоннд хүргэх зорилттой байгаагаа танилцуулав. Улсын Их Хурлын гишүүн Ц. Туваан, төсвийн хүрээний мэдэгдэл, төсөөлөлд олон нийтээс санал авч байгаа боловч тусгахгүй байна. Тэтгэврийг инфляцын өсөлттэй уялдуулан 10.0 хувиар нэмэх шаардлагатай. Улсын Их Хурлын гишүүн Ж. Баясгалан өргөн хэрэглээний барааны үнэ 7.4-18.2 хувь өссөн байгааг сануулан тэтгэврийг нэмэх асуудлыг холбогдох сайд нь анхаарах шаардлагатайг санууллаа. Тэрбээр хөгжлийн бэрхшээлтэй иргэд болон хүнд хэлбэрийн хөгжлийн бэрхшээлтэй хүүхдээ асарч буй эцэг, эхчүүдэд олгодог тэтгэмжийг нэмэгдүүлэх, тэдэнд зориулсан орон сууцны 30.0 тэрбум төгрөгийн хөтөлбөр хэрэгжүүлэх санаачилгыг дэмжихийг уриалав. Улсын Их Хурлын гишүүн Г. Очирбат төсвийн төсөл нь дунд хугацааны төлөвлөгөөтэй уялдаагүй, хөгжлийн төлөвлөгөөг үгүйсгэсэн шинжтэй байгааг сануулж, хэмнэлтийн бодлого хэрэгжүүлж буй энэ үед зарим төсвийн ерөнхийлөн захирагчдын төсөв нэмэгдэж төсөвлөгдсөн, Эдийн засгийн хөгжлийн төв, Хархорин хотын захиргааны алба, Эрчим хүчний реформ, Шинэ хоршоо хөгжлийн нэгж зэрэг шинэ бүтцүүдэд төсөв хуваарилсан байгааг шүүмжлэв. Тэрбээр төсвийг алдагдалгүй батлах боломж, улсын өрийн хэмжээ, инфляцын түвшин болон БНХАУ-ын таван жилийн төлөвлөгөөтэй хэрхэн уялдуулсан зэргийг асууж, хариулт авсан бол Улсын Их Хурлын гишүүн Б. Мөнхсоёл төсвийн төслийг боловсруулахдаа хөгжлийн бодлогоо баримталж, Засгийн газрын хөтөлбөрийн тухайн жилийн үйл ажиллагааг санхүүжүүлэх ёстой атал улс төржиж байгааг шүүмжлээд, төсвийн орлогыг хэт өөдрөгөөр төсөөлснийг эргэн харах нь зүйтэй гэлээ."
  },
  {
    "id": "75693-2",
    "url": "https://www.parliament.mn/nn/75693/",
    "title": "Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн нэг дэх хэлэлцүүлгийг хийлээ",
    "date": "2025-09-17",
    "category": "Хуралдааны тойм",
    "part": 2,
    "totalParts": 6,
    "content": "Энэ оны эхний долоон сарын байдлаар төсвийн орлого буурч, зардал өссөн байгаад дүн шинжилгээ хийж, татварын бааз суурь, боломжоо оновчтой, бодитой тооцох шаардлагатайг тэрбээр онцолж, нүүрсний экспортын хэмжээг багаар тооцоод илүү гарсан тохиолдолд нийгмийн халамж, тэтгэвэр тэтгэмжээ зорилтот бүлэгт чиглүүлэх, халамжийн тогтолцоогоо оновчтой болгоход зарцуулах горимын санал дэвшүүлэв. Улсын Их Хурлын гишүүн П. Сайнзориг тэтгэврийг нэмэх, багш нарын цалин, урамшууллыг нэмэгдүүлэх санхүүжилтийг олгодог ганц салбар болох уул уурхайн салбараа хөгжүүлж, геологийн судалгаа, эрэл хайгуулд хөрөнгө оруулах хэрэгцээ шаардлага байгааг онцлоод, ялангуяа газрын гүний дулааны судалгаанд анхаарал хандуулах шаардлагатайг хэлсэн юм. Улсын Их Хурлын гишүүн С. Зулпхар төсвийн төслийг боловсруулахдаа нийгмийн нөлөөллийг хэрхэн тооцсон буюу төсвийг хэрэгжүүлсний үр дүнд ажил эрхлэлт хэрхэн нэмэгдэх, ажилгүйдэл яаж буурах талаар асуув. Мөн “Боловсролыг дэмжих жил”-ийн хүрээнд төлөвлөсөн 198 төсөл, арга хэмжээг хэрэгжүүлсний дараа анги дүүргэлт нь хэтэрчихээд байгаа сургуулиудын асуудлууд шийдэгдэх эсэх, цалин, урамшууллаа нэмэгдүүлэх багш нарын шаардлагыг хэрхэн шийдвэрлэх, тэдний цалин хөлсний бодлого, аргачлал, бүтцийг яаж шинэчлэх, зөрүү, ялгааг хэрхэн арилгах талаар асууж, хариулт авлаа. Энэ оны эцэс гэхэд нийт ажиллагсдын тоо 2.4 орчим хувиар нэмэгдэж, 1.4 сая болохоор байгааг Гэр бүл, хөдөлмөр, нийгмийн хамгааллын сайд Т. Аубакир танилцуулж, ажиллах хүчний оролцооны түвшин өмнөх оныхоос 0.5 хувиар өснө гэдгийг мэдээлэв. Хөдөлмөрийн зах зээл дээрх эрэлт, нийлүүлэлт огтлолцохгүй байгааг тэрбээр онцолсон бол Боловсролын сайд П. Наранбаяр 2026 оны төсвийн төсөлд тусгагдсан 198 төсөл, арга хэмжээний зэрэгцээгээр Азийн хөгжлийн банкны зээлийн санхүүжилтээр 41 сургууль, цэцэрлэг нэмж барихаар ажиллаж байгаагаа танилцуулж, орон зай, цаг хугацаанаас шалтгаалан багш нарын цалин, нэмэгдлийн хэмжээ ихээхэн зөрүүтэй байгааг тайлбарласан юм. 2022 оноос хэрэгжүүлж эхэлсэн гүйцэтгэлд суурилсан цалингийн системийн хүрээнд гүйцэтгэлийн үнэлгээний санхүүжилтэд 70.0 орчим тэрбум төгрөгийг сургууль, багш нарт хуваарилаад байгааг тэрбээр мэдээлж, 40.0 хүртэл хувийн цалингийн ялгаа гарсан байгааг харгалзан Боловсролын яам гүйцэтгэлийн үнэлгээний урамшууллын 50.0 хувийг үндсэн цалинд нь шингээж өгье гэсэн байр суурьтай байгааг илэрхийлсэн юм. Улсын Их Хурлын гишүүн Ц. Мөнхтуяа Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулахыг дэмжихгүй гэдгээ хэлж, 2026 оныг \"Боловсролыг дэмжих жил\" болгон зарласантай холбогдуулан тус салбарын төсвийг ДНБ-ий 5.0 хувьд хүргэх боломжтой эсэхийг асууж, хариулт авлаа. Тэрбээр багш нарын цалинг нэмэгдүүлэх нь Монголын ирээдүйн төлөө хийж буй хөрөнгө оруулалт гэдгийг дурдаж, гүйцэтгэлийн үнэлгээг багш нарын дийлэнх олонх нь эсэргүүцэж байгаа гэдгийг онцлон, тус салбарын төсөв санхүүжилтийг нэмэгдүүлэх Инчоны тунхаглалыг хэрэгжүүлж ажиллахыг сайд П. Наранбаярт зөвлөв. Улсын Их Хурлын гишүүн Д. Цогтбаатар дунд шатны төрийн байгууллагуудын ажлын хариуцлагыг сайжруулах, төрийн албаны хууль бус томилгоог цэгцлэхийг Гэр бүл, хөдөлмөр, нийгмийн хамгааллын сайд Т. Аубакирт хандан хэлж, 2024 оны Засгийн газрын санхүүгийн аудитаар төсвийн ерөнхийлөн захирагч нар 15.0 их наяд төгрөгийн алдаа дутагдал илэрснийг сануулан, үүнд ямар хариуцлага тооцсоныг Засгийн газрын Хэрэг эрхлэх газрын дарга С. Бямбацогтоос асуув. Мөн тэрбээр Баянхонгор, Өвөрхангай аймгийн дулааны станцууд, сургууль, цэцэрлэг, автозамын зарим төслүүд, тэдгээрийн зардал санхүүжилтийг ирэх оны төсөвт суулгаж буй эсэхийг асууж тодрууллаа. Улсын Их Хурлын гишүүн С. Ганбаатар төлөвлөсөн 1.3 их наяд төгрөгийн алдагдлыг хэрэглээнд бус үр ашигтай төсөл, хөтөлбөрт зарцуулж байгаа эсэх, төрийн өмчит компаниудын 22.8 их наядын гадаад, дотоод өр төлбөрийн асуудлыг хэрхэн шийдвэрлэхийг асууж, Тэргүүн шадар сайд бөгөөд Эдийн засаг, хөгжлийн сайд Н. Учралаас хариулт авсан юм. Сайд хариулахдаа, эдийн засгийг тогтворжуулахад ашигладаг төсвийн тэнцэл гэх үзүүлэлтийг зөв үедээ ашиглаж чадаагүйгээс өнөөдрийн алдагдал гарч байна гээд, их орлоготой байх үедээ тэр хэрээрээ зарлага гаргаад байлгүй, эдийн засгаа хумьж, хуримтлал үүсгэх учиртай байсан гэсэн байр сууриа илэрхийлсэн юм. Төсвийн төсөлд тусгагдсан 1.3 их наяд төгрөгийн алдагдлаар газрын тосны үйлдвэр, Эрдэнэбүрэнгийн усан цахилгаан станц, 10 аймгийн дулааны станц гээд олон ажлуудыг хийнэ гэж тэрбээр хариулан, өнгөрсөн хугацаанд авсан 12-13 их наяд төгрөгийн зээлийн эх үүсвэрээ ашиглаж чадахгүй байж болохгүй гэж үзэж байгаагаа тайлбарлав. Төсвийн гүйцэтгэлийг үр дүнтэй нь харьцуулсан харьцуулалт хангалтгүй байна гэсэн Төсвийн тогтвортой байдлын зөвлөлийн зөвлөмж, дүгнэлтийг Улсын Их Хурлын гишүүн Ө. Шижир уншиж, сүүлийн 10 жилд эдийн засаг дахь төрийн оролцоог багасгах чиглэлээр юу ч хийгээгүй, бизнесийн орон зайг тэлэх, татвар төлөгчдийн тоог нэмэх, бизнес эрхэлж байгаа хүмүүс чөлөөтэйгөөр аж ахуйгаа эрхлэх боломжийг бий болгоогүйг шүүмжилсэн юм. Тэрбээр төрийн өмчийн компаниудын эдийн засаг дахь оролцоо улам нэмэгдсээр байгааг жишээлж, \"Ковид-19\" цар тахлын хаалттай үед буюу 2019 онд алтны олборлолт 21 тонн, 2020 онд 23 тонн хүрч байсан бол энэ онд одоогийн байдлаар найман тонн хүрэхгүй байгаа нь хувийн хэвшлийн компаниуд олборлосон алтаа улсад тушаахгүй, хууль бусаар хилээр гаргаж байгааг харуулж буй бөгөөд энэ нь бизнес дэх төрийн оролцоо, дарамт, татвар шимтгэл их байгаагийн илрэл гэдгийг ярилаа. Тэргүүн шадар сайд болон Аж үйлдвэр, эрдэс баялгийн сайд нар түүнтэй санал нэг байгаагаа илэрхийлж, Засгийн газраас Эдийн засгийн эрх чөлөөний тухай хуулийн төслийг боловсруулаад байгаа тухай мэдээлэв. Улсын Их Хурлын чуулганы хуралдааны үдээс хойших хуралдаанаар Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн хэлэлцүүлэг асуулт, хариултаар үргэлжилсэн юм. Улсын Их Хурлын гишүүн Б. Түвшин төсвийн төлөвлөлт, цаглавар, бодлого болон эдийн засгийн мөчлөгийг хэрхэн уялдуулж, ямар үр дүн гаргахаар тооцож буйг болон төсвийн төлөвлөлтийг хийхдээ иргэд, олон нийтээс санал авах нь зөв боловч тодорхой хөгжил, чиг хандлагад чиглүүлэхийн тулд том зургаар харж шийдвэрлэх нь илүү оновчтойг дурдав. Мөн мөчлөгтэй болон мөчлөггүй үеийн төсвийн бодлогыг хэрэгжүүлэхдээ Төсвийн хүрээний мэдэгдлийг баримтлах нь зөв гэдгийг тэмдэглэж, тэнцвэржүүлсэн үнийн зөрүүг ямар эх үүсвэрээр нөхөхөөр тооцсон талаар асууж, хариулт авсан юм. Мөчлөг сөрсөн бодлогыг оновчтой хэрэгжүүлж, шалгуур үзүүлэлтүүд, тусгай шаардлагуудыг хангах нь чухал гэсэн түүний байр суурьтай санал нэг байгаагаа Тэргүүн шадар сайд Н. Учрал илэрхийлж, төсвийн хүрээний мэдэгдэлд батлагдсан тоонуудыг экспортын орлогод тулгуурлан тооцсон боловч уг орлого буурч 80 ам. доллароор тооцохоор бүхий л тоо хэмжээ дагаад буурч байгааг учирлан, ирэх жилээс төсвийн хүрээний мэдэгдэл болон Төсвийн тогтвортой байдлын тухай хуулийг чанд мөрдөөд явна гэлээ."
  },
  {
    "id": "75693-3",
    "url": "https://www.parliament.mn/nn/75693/",
    "title": "Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн нэг дэх хэлэлцүүлгийг хийлээ",
    "date": "2025-09-17",
    "category": "Хуралдааны тойм",
    "part": 3,
    "totalParts": 6,
    "content": "Төсвийн тогтвортой байдлын тухай хуулийг чанд баримтлаагүйгээс эдийн засаг тэлж байх үед хумьж, хуримтлуулж чадаагүйгээс мөчлөг сөрсөн бодлого зөвхөн эдийн засаг агшсан үед хэрэгждэг, тэлсэн үед хэрэгждэггүй байдал бий болсон гэсэн тайлбарыг тэрбээр хийж, хуульд энэ үзүүлэлтүүдээ нэмж, зарлагаа салбар салбараар нь гаргаад явах нь зүйтэй гэсэн байр суурьтай байгаагаа хэлэв. Тэнцвэржүүлсэн үнийг дараалсан жилүүдийн дундаж үнээр гаргаж байгааг Тэргүүн шадар сайд мөн тайлбарлаж, төлөвлөж буй нүүрсний тэнцвэржүүлсэн үнээс Тогтворжуулалтын санд хуримтлал үүсэхгүй нөхцөл бий болоод байгааг дурдлаа. Харин зэсийн тэнцвэржүүлсэн үнээр тооцсон үр ашгаас Тогтворжуулалтын санд хуримтлал үүсгэх бололцоо бийг тэрбээр дурдав. Эдийн засгийн идэвхжил суларч, аж үйлдвэрийн орц материалын импорт бууран, нийт эрэлтийнх нь 60.0 хувийг бүрдүүлдэг өрхийн хэрэглээ дагаад хумигдсан энэ мөчлөгийг сөрж, өсөлтийг дэмжсэн төслүүдээ хэрэгжүүлэхээр төлөвлөж буй тухай тэрбээр танилцуулаад, үүнд газрын тос боловсруулах үйлдвэр, Эрдэнэбүрэнгийн усан цахилгаан станц зэргийг нэрлэв. Улсын Их Хурлын чуулганы үдээс хойших хуралдааныг даргалан явуулсан, Улсын Их Хурлын дэд дарга Х. Булгантуяа долдугаар сарын батлуулсан Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуулийг хоёр сарын дараа дахин хэлэлцэж буй нь эдийн засгийнхаа төлөвлөлтийг илүү сайн хийдэг болох шаардлагатайг харуулж байна гээд, төсвийн хүрээний мэдэгдлээ хавар баталж, намар нь төсвөө баталдаг байх зарчмыг ягштал баримтлах нь зүйтэй гэсэн юм. Улсын Их Хурлын гишүүн О. Алтангэрэл Төсвийн хүрээний мэдэгдлийн төслөөс харахад төлбөрийн тэнцэл энэ оны эхний зургаан сард 462 сая ам. долларын алдагдалтай, гадаад валютын нөөц 304 сая ам. доллароор багассан байгааг танилцуулж, ард иргэдийн амьдрал хүндрэхээр байгааг анхааруулав. Тэрбээр төлбөрийн тэнцлийг эерэг болгох ямар арга хэмжээ төлөвлөж байгааг болон Лондон хотноо болж буй олон улсын арбитрын шүүх хурлаар Монголын талд ашиггүй шийдвэр гарвал улсын төсөвт яаж нөлөөлөх талаар тооцоолол байгаа эсэх, Оюутолгойн мөнгийг Монголын банкаар дамжуулдаг болох асуудал хэрхэн шийдвэрлэгдэж байгаа талаар асуулаа. 2025 оны долдугаар сарын мэдээгээр төлбөрийн тэнцэл 284 сая ам. долларын алдагдалтай байгааг Тэргүүн шадар сайд Н. Учрал танилцуулж, үүнийг бууруулах чиг үүрэгтэй Сангийн сайдаар ахлуулсан экспортыг нэмэгдүүлэх ажлын хэсэг ажиллаж байгаа гэлээ. Экспортыг нэмэгдүүлэхэд чиглэсэн тодорхой шийдвэрүүдийг гаргаж, уул уурхайн биржийг өргөжүүлэх, гадаадын хөрөнгө оруулалтыг татах, боловсруулах үйлдвэрүүдээ дэмжихэд анхаарал төвлөрүүлж буйгаа тэрбээр хэлэв. Сангийн сайд Б. Жавхлан Оюутолгойн зөвхөн дотоодын хэрэгцээний мөнгө Монголын банкуудаар дамжиж байгаа хэвээрээ гэдгийг мэдээлж, арбитрын шүүхийн шийдвэр нөгөө талд гарвал манай улс өмнө аваад хэрэглэчихсэн 1.57 их наяд төгрөгийн татварыг буцаад төлөх эрсдэл үүснэ гэв. 2007 онд батлагдсан стратегийн ордуудын төрийн эзэмшлийн хувь хэмжээг тогтоох, үгүй бол түүнийг АМНАТ-өөр орлуулах талаар Улсын Их Хурлаас өгсөн чиглэлийн дагуу Засгийн газар хөрөнгө оруулагчидтай хэлцэл хийж, гэрээ байгуулж байгаа гэдгийг Засгийн газрын Хэрэг эрхлэх газрын дарга С. Бямбацогт танилцуулж, энэ ондоо багтаан тодорхой үр дүн гаргана гэлээ. Тавантолгойн бүлэг ордын нэг хэсэг болох Ухаа худгийн ордын ашиглалтаас улс орон нутгийн төсөвт 10.6 их наяд төгрөг төвлөрүүлэх тооцоотойг Аж үйлдвэр, эрдэс баялгийн сайд Г. Дамдинням мэдээлж, нийтдээ 67.6 их наяд төгрөгийн борлуулалт хийх тус уурхай судлагдаж, батлагдсан нөөц болон ажлын байр зэргийг танилцууллаа. Түүнчлэн Улсын Их Хурлын гишүүн Х. Баасанжаргал, нийгмийн халамжийн зардлыг бууруулах тухай Төсвийн тогтвортой байдлын зөвлөлийн зөвлөмжийг хэрхэн хэрэгжүүлэх, зах зээл дэх төрийн оролцоог яаж бууруулах болон төсвийн хөрөнгө оруулалтыг оновчтой болгох, Боловсролыг дэмжих жилийн хүрээнд ямар арга хэмжээ төлөвлөж буйг асуусан бол Улсын Их Хурлын гишүүн Х. Тэмүүжин стратегийн орд гэдгээс шалтгаалж эдийн засагт ямар сөрөг үр дагавар гарч байгааг тодорхойлж, стратегийн бүтээгдэхүүнээ тогтоож, бизнес дэх төрийн оролцоог зоригтой бууруулж, татвар, шимтгэлийн дарамтыг багасгах шаардлагатай байгааг зөвлөв. Улсын Их Хурлын гишүүн О. Батнайрамдал эдийн засгийн өсөлтийг өөдрөгөөр төсөөлсний нэг үндэслэл нь Оюутолгойн гүний уурхайн зэс, алтны агуулга сайжрах гэж дурдсаныг онцлоод, энэ тооцоог \"Онтре Гоулд\" компанийн талбай руу олборлолт орно гэсэн тооцоогоор хийж байгаа гэдгийг дурдаж, тус компанитай хөрөнгө оруулалтын гэрээ байгуулах ажил ямар түвшинд байгааг Аж үйлдвэр, эрдэс баялгийн сайд Г. Дамдиннямаас асуулаа. Мөн Сангийн сайд Б. Жавхлангаас ахмад настнуудын тэтгэврийг 6.0 хувиар нэмэгдүүлэхэд 378 тэрбум төгрөг зарцуулахаар тооцсоныг \"Оюутолгой\" компанитай байгуулсан хувь нийлүүлэгчдийн гэрээгээр жил тутам ойролцоогоор 1.3 тэрбум ам. долларын хүү төлж байгаатай харьцуулан, энэ хүүгийн хэмжээг 3.0 хувиар бууруулахад 1.4 их наяд төгрөг буюу ахмадын тэтгэврийг 20-22 хувиар нэмэх хэмжээний эх үүсвэр гарч ирэх боломжтойг дурдав. Мөн тэрбээр багш нар, эмч нарыйн цалин хөлсийг нэмэгдүүлэх шаардлага байгааг онцолж, дээрх хүүгийн хэмжээг бууруулах боломж бий эсэхийг лавлаж асуусан юм. Түүний асуултад Аж үйлдвэр, эрдэс баялгийн сайд хариулахдаа \"Онтре Гоулд\" компанийн эзэмшиж байгаа тусгай зөвшөөрөл бүхий талбайнуудын үйлдвэрлэлийн нөөц нь 812 сая тонн ба түүнд 4.7 сая тонн зэс, 275 тонн алт, 1334 тонн мөнгө, 46 мянган тонн молебдин агуулагдаж байгаа гэдгийг танилцуулаад, одоогийн үнээр тооцвол 54 тэрбум ам. долларын борлуулалтын орлого олон нөөцтэйг хэлэв. Гэвч агуулга сайтай нөөц нь газрын гүнд байгаа тул Оюутолгой төслийн хүрээнд олборлолт явуулж гэмээнэ ашигтай байхыг сайд дурдаж, \"Оюутолгой\" болон \"Онтре Гоулд\" компаниуд хоорондоо 80:20 хувийн харьцаатай гэрээ байгуулсан гэх боловч уг гэрээг үзээгүй байгаагаа хэлсэн юм. Тэрбээр оролцогч талуудаа хүндэтгэж, хамтарсан бизнес хийх ёстой гэсэн байр суурьтай байгаагаа мэдэгдэж, Монгол Улсыг хүндэтгэхгүй байгаа хүмүүстэй бизнес хийх зайлшгүй шаардлага байхгүй гэв. Төрийн өмчийн компаниудын ноогдол ашиг болон бусад өгөөжийг нэмэгдүүлэх нь нэн тэргүүний асуудал гэдгийг Сангийн сайд Б. Жавхлан онцолж, ногдол ашиг Баялгийн санд төвлөрөх учир тэтгэвэр, тэтгэмж нэмэх эх үүсвэр болж чадахгүй гэв. Харин Засгийн газрын Хэрэг эрхлэх газрын дарга С. Бямбацогт Оюутолгойн гэрээтэй холбоотой асуудлаар Улсын Их Хурал, Засгийн газар нэгдмэл байр суурьтай байх ёстой гэж үзэж байгаагаа дурдаад, тус компанийн Төлөөлөн Удирдах Зөвлөл Монгол Улсын Засгийн газрыг төлөөлсөн гурван гишүүний саналыг сонсохгүй, олонхын саналаар хүч түрээд явчихдаг байдлыг засахад анхаарал хандуулах ёстой гэв. \"Онтре Гоулд\" компанийн эзэмшиж буй талбай стратегийн ач холбогдол бүхий Оюутолгой ордын хил заагт албан ёсоор орсон л бол \"Оюутолгой\" ХК-д тавьсан зарчим үйлчлэх ёстой. Иймд энэ гэрээр Монгол Улсын Засгийн газар ард түмнийг төлөөлөн хийх ёстой гэсэн шаардлагыг Улсын Их Хурлын гишүүн О. Батнайрамдал тавилаа. Улсын Их Хурлын гишүүн А."
  },
  {
    "id": "75693-4",
    "url": "https://www.parliament.mn/nn/75693/",
    "title": "Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн нэг дэх хэлэлцүүлгийг хийлээ",
    "date": "2025-09-17",
    "category": "Хуралдааны тойм",
    "part": 4,
    "totalParts": 6,
    "content": "Ариунзаяа Монгол, Хятадын Засгийн газар хооронд байгуулсан Гашуун сухайт-Ганц мод боомтын хил холболтын асуудлаарх зээлийн хэлэлцээртэй холбоотой асуудлыг хөндөж, 10 тэрбум ам. долларын алдагдал үүсгэсэн тухай Монгол Улсын гурав дахь Ерөнхийлөгч асан Н. Энхбаярын нийгэмд гарган тавьж буй асуудлаар албан ёсны байр суурь илэрхийлэх нь зүйтэй гэсэн юм. Энэ асуудлыг Улсын Их Хурлын гишүүн Д. Ганбат мөн хөндсөн бол Улсын Их Хурлын гишүүн Л. Соронзонболд нийгмийн халамжийн зардлыг бууруулах, Засгийн газрын өрийн хэмжээг 2028 онд 59.5 их наяд төгрөг болгож, өмнөх жилээс 7.7 их наяд төгрөгөөр нэмэгдүүлэхээр тооцсоны цаана ямар том төслүүд байгаа, гадаад зээлийн ашиглалтыг хэрхэн сайжруулах, үр ашигтай гэж тооцож байгаа хөрөнгө оруулалтын төслийн ажлын төлөвлөгөөг 2026 онд бүрэн санхүүжүүлэх эсэх, төсвийн алдагдлын хязгаарт нийцүүлж буй эсэх зэрэг асуудлыг хөндөж асуусан юм. Мөн Улсын Их Хурлын гишүүн Б. Уянга энэ асуудлыг лавшруулж, гадаадаас нэмж зээл авахаар төлөвлөсөн эсэх талаар болон ашиглаагүй байгаа зээлдээ төлбөр шимтгэл төлж буй байдлыг эцэс болгох ямар бодлого, үйл ажиллагаа төлөвлөснийг асууж, хариулт авлаа. Улсын Их Хурлын гишүүн Ч. Номин мөн л энэ асуудлыг хөндөж, Улсын Их Хурлын чуулганы өмнөх нэгдсэн хуралдаанд Ерөнхий сайд Г. Занданшатар танилцуулга хийхдээ гадаад өрийн бодлогоо чангатгаж, зээлжих зэрэглэлээ хадгалахын тулд цаашид гадаад өрөө багасгана гэж мэдэгдсэн атал өрийн таазыг нэмэгдүүлж төлөвлөсөн нь зөрчилтэй байгааг дурдан, 90 сая тонн нүүрсийг 70 ам. доллар борлуулахаар тооцсон нь Хятад Улсын нүүрсний зах зээлийн эрэлтэд нийцэхгүй, төсвийн орлого тасалдах эрсдэл үүсэхээр байгааг анхааруулсан юм. Улсын Их Хурлын дэд дарга Х. Булгантуяа 2025 оны хүлээгдэж байгаа гүйцэтгэлээр өрийн хэмжээ 40 их наяд төгрөг байгаа бол 2026 оны төсвийн төсөлд 45 их наяд төгрөгөөр буюу нэмэгдэж төлөвлөгдсөн байгааг сануулж, энэ талаар Сангийн сайд Б. Жавхлангаас дэлгэрэнгүй тайлбар авсан юм. Өрийн хэмжээ нэмэгдэж буй нь ханшийн зөрүү, нэмж авч буй зээл, дотоодын бондуудаас үүсэж буй өр гэсэн гурван эх үүсвэртэйг Сангийн сайд тайлбарлалаа. Төсвийг алдагдалтай төлөвлөсний цаана эдийн засгийн өсөлтийг хангах зорилт байгааг тэрбээр дурдаж, төсвийн хүрээний мэдэгдэлд тусгагдсан суурь тэнцэл, тэнцвэржүүлсэн тэнцэл гэсэн хоёр дүн батлах бөгөөд суурь тэнцлээр бүх татварын орлогоороо урсгал зардлаа санхүүжүүлээд, цаана нь 2.0 хувийн ашигтай гарна гэдгийг тайлбарласан юм. Харин тэнцвэржүүлсэн тэнцлээр 1.4 их наядын алдагдал гарч байгаа бөгөөд энэ алдагдал нь эдийн засгийг эрчимжүүлэх том төслүүдийн санхүүжилтэд чиглэнэ гэдгийг тэрбээр онцоллоо. Улсын Их Хурлын гишүүн Д. Батбаяр нүүрсний үнэ огцом унасан тодорхойгүй байдалд ирэх оныхоо төсвийг батлах гэж байгаа учир бодит үнээр, олон улсын зах зээлийн судалгаатайгаар төлөвлөх нь зүйтэй гэсэн бол Улсын Их Хурлын гишүүн А. Ганбаатар Төсвийн тогтвортой байдлыг зөвлөл хүчтэй ажиллах шаардлагатайг сануулж, төрийн өмчийн компаниудын захирлуудын цалинг 3.0 сая төгрөг болговол хулгай хийнэ гэж зарласан “Эрчис Монгол” компанийн захиралд ямар арга хэмжээ авахыг Засгийн газрын Хэрэг эрхлэх газрын даргаа асуусан юм. Сайд С. Бямбацогт түүний асуултад өгсөн хариултдаа төрийн өмчийн компаниудын удирдлагуудын цалинг Улсын Их Хурлын гишүүд, сайд нарынхтай дүйцэх хэмжээнд байлгах, ажлынх нь үнэлгээгээр улирал тутам урамшуулал олгодог байх бодлого баримталж байгааг мэдээлэв. Төсвийн тогтвортой байдлын тухай хуульд төсвийн хүрээний мэдэгдлийг ойр ойрхон өөрчлөхгүй байх эрх зүйн боломжуудыг тусгаж өгсөн байтал Улсын Их Хурал өөрөө хуулиа зөрчиж, нэг удаагийн аргацаасан байдлаар асуудлыг шийдээд явах нь буруу гэсэн байр суурийг Улсын Их Хурлын гишүүн Д. Энхтүвшин илэрхийлж, Төсвийн тогтворжуулалтын сан зэрэг хэрэгслүүдээ ашиглаж ажиллах нь зүйтэй гэлээ. Улсын Их Хурлын гишүүн М. Мандхай олон улсын байгууллагуудын төсөөлснөөс төсвийн өсөлтөө өндрөөс тооцож тогтоохдоо ямар судалгаа, үндэслэлд суурилсныг Засгийн газрын гишүүдээс асууж, орлогын бүтцийг татварт хэт тулгуурласан байдлаар төлөвлөсөн нь эрсдэлтэй байгааг анхааруулж, татварын бус орлогыг нэмэгдүүлэх шаардлагатай гэсэн юм. Мөн Улсын Их Хурлын гишүүн Ц. Баатархүү төсвийн хүрээний мэдэгдэлд ядуурал, ажилгүйдлийг бууруулах, ажлын байрыг нэмэгдүүлэх ямар бодлого байгааг болон жижиг, дунд үйлдвэрлэлийг хэрхэн дэмжих, тэтгэврийн реформыг яаж хэрэгжүүлэхээр төлөвлөснийг асууж тодорхой хариулт авсан юм. Улсын Их Хурлын дэд дарга Х. Булгантуяа ахмадын тэтгэврийг жил бүр инфляцын түвшинтэй уялдуулан нэмж байх хууль мөрдөгдөж байгаа ч зарим жилд нэмэлгүй өнжих явдал байгааг сануулж, хуулийн хэрэгжилтэд анхаарч ажиллахыг Гэр бүл, хөдөлмөр, нийгмийн хамгааллын сайд Т. Аубакирт зөвлөв. Улсын Их Хурлын гишүүн Ж. Галбадрах бидний баталсан жилийн хөгжлийн төлөвлөгөө биелэхээргүй төсвийн хүрээний мэдэгдэл болжээ гэж дүгнэж байгаагаа хэлээд, төсөл, арга хэмжээний тоог 40 хувиар хассан нь хөгжлийн төлөвлөгөөны утга учрыг алдагдуулж байгааг тэмдэглэв. Боловсролын салбарын хөрөнгө оруулалтыг энэ онд 40 орчим хувиар огцом бууруулж 446 тэрбум болгосон нь хүнд цохилт болсныг тэрбээр онцолж, Боловсролыг дэмжих жилд боловсролын салбарыг тэргүүлэх салбар гэж үзэж, хүртээмжийг дээшлүүлэх зорилтоо биелүүлэх шаардлагатайг сануулсан юм. Тус салбарт жил бүр 36 сургууль 32 цэцэрлэг барьж байж нэг ангид байх хүүхдийн тоог 40-өөс бага түвшинд барьж чадна гэдгийг тэрбээр сануулсан бол Сангийн сайд Б. Жавхлан их өгөгдөлд суурилан боловсролын салбарт хэрэгцээтэй сургууль, цэцэрлэг, дотуур байрыг эрэмбэлж, 2.2 их наяд төгрөгийн төсөвт өртөгтэй 108 сургууль, 95 цэцэрлэг, 61 дотуур байрны хэрэгцээг тодорхойлсон гэдгийг хэлж, одоогоор Боловсролын яаманд магадлал хийгдсэн, зураг, төсөв нь шаардлага хангасан төсөл тун цөөхөн байгааг анхааруулж хэлсэн юм. Төсвийн орлогыг зөв тооцсон эсэх болон алдагдалтай төсөв батлах нь зөв эсэхийг Улсын Их Хурлын гишүүн Э. Болормаа магадлаад, Монгол Улсын урт хугацааны дунд хугацааны хөгжлийн бодлого, зорилтууд огт өөрчлөгдөөгүй байхад бид байр сууриндаа эрс өөрчлөлт гаргах нь буруу гэлээ. Тэрбээр эдийн засгийн гадаад, дотоод орчинд тогтворгүй байдал үүсэх эрсдэл байгаа бол харин ч зардлаа танах ёстой гэдгийг сануулж, аудитын байгууллага төсвийг үр ашиггүй, өгөөжгүй гэж дүгнэж байхад алдагдалтай төсөв батлахыг дэмжихгүй гэсэн байр суурь илэрхийлсэн юм. Хөдөө аж ахуйн салбарт 23 хувийн өсөлт гарсан тухай тооцоололд үнэмшихгүй байгаагаа Улсын Их Хурлын гишүүн З. Мэндсайхан илэрхийлж, ургацаа алдаж, хүнсний ногооны хэрэгцээнийхээ 50 хувийг ч дотоодоосоо хангах боломжгүй болсон, нэг ч боловсруулах үйлдвэр бий болоогүй, ноос, ноолуур, арьс шир, малын дайвар бүтээгдэхүүн хаягдал болж буй нь бодлогын алдаа гэж үзэж буйгаа хэлсэн юм. Тэрбээр хөдөө аж ахуйн төслүүдийг санхүүжилтийг нэг жилд бүрэн тавьж, бүтээн байгуулалтын ажлыг эрчимжүүлэх шаардлагатайг онцлон, боловсруулах үйлдвэрүүдээ барих боломжийг бүрдүүлэхэд анхаарахыг Засгийн газрын гишүүдээс хүслээ. МАН-ын сонгуулийн хөтөлбөрт ДНБ-ий 20 хувь нь улсын төсөв байна гэж зарлаж байсан боловч өнөөдрийн байдлаар 30 хувьтай байгааг Улсын Их Хурлын гишүүн Д."
  },
  {
    "id": "75693-5",
    "url": "https://www.parliament.mn/nn/75693/",
    "title": "Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн нэг дэх хэлэлцүүлгийг хийлээ",
    "date": "2025-09-17",
    "category": "Хуралдааны тойм",
    "part": 5,
    "totalParts": 6,
    "content": "Ганбат сануулж, нийгэмд цаг үргэлж хар бараан, болохгүй бүтэхгүй зүйлийн тухай мэдээлэл цацагдаж байгаа энэ үед бидний хэлэлцэж буй төсөв, төлөвлөгөөгөөр гэрэл гэгээтэй зүйл бий болох эсэхийг салбар бүрээр танилцуулахыг Засгийн газрын гишүүдээс асууж, хариулт авсан юм. Тэргүүн шадар сайд бөгөөд Эдийн засаг, хөгжлийн сайд Н. Учрал: Хувийн хэвшлийг бүрэн дэмжиж чадвал цаашид маш олон бүтээн байгуулалтын ард гарч чадна. Тийм учраас хувийн хэвшлийг дэмжсэн, төрийн оролцоог бууруулсан төсвийн хүрээ, төсвийн төсөөллийг оруулж байна. Мөн төсвийн орлого, зарлагыг аль алийг нь бууруулж байгаа. Үүгээрээ ДНБ болон тэнцвэржүүлсэн орлогын харьцааг 2028 он гэхэд 28 хувь бууруулах татварын шинэчлэлийг хийх орон зайг авч үлдэн хувийн хэвшилд бизнес хийх бололцоог олгож байгаа юм. Мөн Төр, хувийн хэвшлийн түншлэлийн тухай хуульд өөрлөлт оруулахаар төлөвлөж байна. Ингэснээр аймаг, орон нутаг нутгийн өөрөө удирдах байгууллагаараа дамжуулаад, гадаадын хөрөнгө оруулалтыг татах, барих, ашиглах, шилжүүлэх хэлбэрээр нийтийн үйлчилгээний зориулалттай дэд бүтцийн 100 тэрбум төгрөгөөс доош өртөг бүхий төслүүдийг заавал Засгийн газрын зөвшөөрөл шаардуулахгүйгээр бие дааж хэрэгжүүлэх гарцыг нээж байна. Удахгүй Татварын багц хуулийн шинэчлэлийг хэлэлцүүлж эхэлнэ. Мөн Эдийн засгийн эрх чөлөөний хуулийн төслийг хувийн хэвшлийг дэмжих бодлогын хүрээнд оруулж ирнэ. Энэ хуулиар үндэсний аюулгүй байдал, нийтийн ашиг сонирхлыг хөндөөгүй бол хувийн хэвшлийн бизнесийн үйл ажиллагаанд төр хөндлөнгөөс оролцох, нэмэлт зохицуулалт, давхар хяналт шалгалт хийхийг бүрэн хориглохоор тусгаж байгаа. Мөн хувийн хэвшлийнхний эрх зүйн байдлыг дордуулсан ямар нэгэн өөрчлөлт, тогтворгүй байдлыг төрөөс бий болгохгүй байх буюу гэнэтийн шийдвэр гаргахгүй байхаар хуулийн төслийг боловсруулсан. Түүнчлэн гадаадын хөрөнгө оруулалтын тухай хуулийг батална. Хөрөнгө оруулагчдаа хамгаалахгүйгээр эдийн засгаа 5.7 хувиар өсгөх зорилтоо хангахгүй, төлбөрийн тэнцлийг эерэг болгож чадахгүй. Олон дүрэм журам, хүнд суртлыг арилгах чиглэлээр өнгөрсөн хугацаанд Засгийн газар 56 журмыг цэгцэлсэн. Засгийн газар байгуулагдаад 20 компанийг нэгтгэж, нийлүүлж, өөрчлөн зохион байгуулж, 2.0 их наяд төгрөгийн хэмнэлт хийсэн. Үүнийг цааш үргэлжлүүлж, компаниуд тусгай зөвшөөрөлд заагаагүй л бол бусад төрлийн үйл ажиллагааг төрөөс заавал асуухгүйгээр хийх эрх зүйн боломжийг бүрдүүлэх 90 хуулийн өөрчлөлтийг оруулж ирнэ. Төр илүү дэмжлэг туслалцаа үзүүлдэг болно. Боловсролын сайд П. Наранбаяр: Өнөөдөр сургууль, цэцэрлэгийн бүлэг дүүргэлт нийслэл, аймгийн төвүүдэд их байна. Энэ бол олон жилийн хуримтлагдсан асуудал. Шууд нэг жилийн дотор шийдэхэд бас хүнд. Гэхдээ бид хөрөнгө оруулалтыг өнгөрсөн жилтэйгээ харьцуулахад 2.3 дахин нэмж цэцэрлэг, сургууль барьж хүртээмжийг нэмэгдүүлэхээр төлөвлөж байна. Нэг ангид бүлэг дүүргэлтийн стандартыг 35 суралцагч байхаар 2007 онд гурван сайд хамтарч баталсан тушаал байдаг. Үүнийг шууд баримтлахад ялангуяа нийслэлд боломжгүй байна. Бүлэг дүүргэлтийг 44 хүүхдээр тооцоход 18792 бүлэг шаардлагатай. Үүнийг бууруулахаар ажиллаж байна. Эрүүл мэндийн сайд Ж. Чинбүрэн: Эрүүл мэндийн салбарын 2026 оны төсөвт гэрэл гэгээтэй зүйл байна. Ялангуяа хөрөнгө оруулалт 5.5 дахин нэмэгдсэн. Үүний дотор Зүрх судасны тусгайлсан төв барих ажил эхэлнэ. Ирэх хоёр жилийн хугацаанд 800 гаруй тэрбум төгрөгөөр түргэн тусламж, харвалт, шигдээс, гэмтэл, осол аваар, яаралтай тусламжийг Улаанбаатар руу зөөдөггүй болох тогтолцоог хийнэ. 21 аймагт жигд хүртээхээр ажиллаж байна. Энэ тогтолцоог хэрэгжүүлэх төслийг дахин өргөн барина. Та бүхэн соёрхон батлавал энэ зээлээр Монгол Улс даяараа түргэн тусламж түргэн хүрдэг тогтолцоотой болно. Зам, тээврийн сайд Б. Дэлгэрсайхан: Манай зам тээврийн салбарт байгаа гэрэл гэгээтэй зүйл гэвэл нэгдүгээрт, хил холболтын асуудал байна. Хил холболтын төмөр замын ажил нь зургадугаар сарын 15-ны өдөр эхэлсэн. Өнөөдрийн байдлаар 2341 баганан суурь босгохоос 140-ийг босгоод байна. Бусад газар шорооны ажлууд зогсолтгүй явж байна. Хурдан, богино хугацаанд хил холболтуудаа хийх асуудлыг ярилцаж байна. Эхний ээлжид Гашуун сухайт, Ганц модны хил холболтын барилгын ажил эхэлсний дараа хоёр, гурав дахь хил холболтыг ярина. Сэхэ-Шивээ хүрэн боомтыг Ерөнхийлөгчийн айлчлалаар урд хөрштэй ярьж, эхлүүлэхээр болсон гэдгийг хэлье. Аж үйлдвэр, эрдэс баялгийн сайд Г. Дамдинням : Манай салбарт эрэл судалгааны ажилд зайлшгүй зардал гарах ёстой байдаг. Энэ зардал ирэх оны төсөвт хоёр дахин нэмэгдэж байгаа. Ингэснээр эрэл судалгааны ажил хоёр дахин нэмэгдэнэ гэсэн үг. Ирээдүйд эдийн засгаа тогтвортой байлгах орд газрууд, газар тариалангийн газрууд, барилга байгууламжийн суурь байх ёстой газрууд, онцгой байдлын үед авч хэрэгжүүлэх арга хэмжээнүүдийн төлөвлөлтийг гаргахад зайлшгүй шаардлагатай ажлууд хийгдэнэ. Мөн металлургийн салбарт том мэдээ дуулгаж байгаа. Энэ бол Эрдэнэтийн зэс хайлуулах үйлдвэрийн ТЭЗҮ-ийг хийж дууссан, энэ ондоо багтаад тендэрийг нь зарлаж, сонгон шалгаруулаад гүйцэтгэл нь эхэлнэ. Хот байгуулалт, барилга, орон сууцжуулалтын сайд Э. Бат-Амгалан: Барилгын салбарын тусгай зөвшөөрлүүдийг энэ сарын 5-наас E-Mongolia цахим сайтаас гурван хоногийн дотор авах, хурдан шуурхай, хүндрэлгүй үйлчилгээг нэвтрүүлж эхэлж байна. Цаашдаа салбарын олон норм, дүрэм, стандартыг цэгцлэх зохицуулалтыг Барилгын тухай хуульд оруулж батлуулахаар ажиллаж байна. Цахим хөгжил, инновац, харилцаа холбооны сайд Э. Батшугар: Мэдээлэл, технологийн салбар бол XXI зуунд бидний салшгүй нэг хэсэг болсон. Үүнтэй холбоотойгоор Монгол Улс энэ салбараа дэмжих ёстой. Засгийн газраас Мэдээллийн технологийн үйлдвэрлэлийг дэмжих тухай хуулийн хэрэгжилтэд анхаарал тавьж, хоёр журам баталсан. Журмуудаар виртуал бүсэд бүртгүүлсэн компаниуд татварын болон татварын бус хөнгөлөлт эдлэх бололцоо нээгдэж байгаа юм. Ингэснээр старт ап компаниуд, залуучуудаа дэмжих бүрэн бололцоо бүрдэж байна. Мөн Монгол Улс анх удаа хиймэл оюуны үндсэн чип буюу GPU авч байна. Өнөөдөр Монгол Улсад 2023 оны дөрөвхөн GPU байгаа. Үүнийг салбарын компаниуд бүгдээрээ түрээсэлдэг. Хамгийн сүүлийн үеийн GPU авснаар салбарын компаниудаа дэмжих, дээр нь эрдэм шинжилгээний ажил, сургалтыг сайжруулах боломжтой. Эрчим хүчний. Сайд Б. Чойжилсүрэн: Эрчим хүчний салбарын хөгжил 2026 онд урагшилж, хөгждөгөөрөө хөгжих ёстой. Хэд хэдэн төслүүд маань ирэх онд үргэлжилнэ. Эхний ээлжид Бөөрөлжүүтийн цахилгаан станцын төслийн хоёр дахь блокыг ашиглалтад оруулна. 2026-2028 онд 3, 4 дүгээр блокоо ашиглалтад оруулах төлөвлөгөөтэй байгаа. Баян-Өлгий дэх цахилгаан станцын барилга угсралтын ажил 2026 онд үргэлжлээд, 2027 оны эхний хагаст нэгдүгээр блок, 2028 оны эхний хагаст хоёрдугаар блок ашиглалтад орох төлөвлөгөөтэй. Гуравдугаарт Шивээ-Овоод 660 мВт-ын станц барих ажил эхлэх гэж байна, мөн 2026 онд үргэлжлээд, 2028 онд ашиглалтад орно. Мөн Улсын Их Хурлын гишүүн Д. Ганбатын Гашуунсухайт-Ганц модны хил холболтын зээлийн хэлэлцээрийн талаарх асуултад сайд Б. Дэлгэрсайхан дэлгэрэнгүй хариулт өгсөн юм."
  },
  {
    "id": "75693-6",
    "url": "https://www.parliament.mn/nn/75693/",
    "title": "Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн нэг дэх хэлэлцүүлгийг хийлээ",
    "date": "2025-09-17",
    "category": "Хуралдааны тойм",
    "part": 6,
    "totalParts": 6,
    "content": "Тэрбээр, хил холболтын төмөр замын тендэрийг Монгол Улсын Төрийн худалдан авалтын газар зарлаж, үүнд Хятадын компаниудыг оролцуулсан. Өмнөд хөршийн хоёр компани тендэрт оролцсон. Манай улсад одоохондоо төвөгшил ихтэй байгууламжийг барих компани байхгүй. Учир нь энэ хил холболтын төмөр зам хамгийн өндөр нь 30 метр, хамгийн нам хэсэгтээ 20 метрийн өндөр, 18.3 км урт дан гүүрэн байгууламж дээгүүр явах, нарийн болон өргөн царигийн зам явах байгууламж. Тендэрт Хятадын \"Си Ар Си Си\" нэртэй зам гүүрийн компани 848 тэрбум төгрөг буюу 235 сая ам. долларын үнийн саналаар шалгарсан. Гэрээг баталж байх үед 290 сая ам. долларын санал өгч байсан. Улсын Их Хурал гэрээг хэлэлцэж байх үед гишүүд хамгийн бага үнээр хийхийг бодоорой гэсэн захиа, даалгавар өгснийг биелүүлсэн. Энд ямар нэгэн оффтэйк байхгүй. Монголын тал өөрийн тендэрийн зардлыг Тавантолгойгоос шууд бэлэн мөнгөөр төлөх юм. Энэ байгууламжийн Монгол талын хэсгийн өртгийг бид өөрсдөө төлнө. Хятад тал өөрсдийнхөө байгууламжийн өртгийг гаргана. Тийм учраас бид урьдчилгаа мөнгөө төлөөд барилга байгууламжийн ажил эхэлсэн гэлээ. Улсын Их Хурлын гишүүд асуулт асууж, хариулт авсны дараа Улсын Их Хурлын гишүүн Б. Пүрэвдорж үг хэлэв. Тэрбээр өнгөрсөн онд батлагдсан Малчны тухай хууль, түүнд тусгагдсан малчны тэтгэврийн даатгалын шимтгэлтэй холбоотой зохицуулалтыг хэрэгжүүлэхэд анхаарал хандуулж ажиллахыг зөвлөв. Ийнхүү ажлын цаг дууссан тул Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийг маргааш Улсын Их Хурлын чуулганы нэгдсэн хуралдаанаар үргэлжлүүлэн хэлэлцэнэ гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": "75678-1",
    "url": "https://www.parliament.mn/nn/75678/",
    "title": "Чуулганы нэгдсэн хуралдаанаар Монгол Улсын 2026 оны төсвийн тухай хуулийн төслүүдийг хэлэлцэж эхэллээ",
    "date": "2025-09-15",
    "category": "Хуралдааны тойм",
    "part": 1,
    "totalParts": 3,
    "content": "Улсын Их Хурлын 2025 оны намрын ээлжит чуулганы өнөөдрийн /2025.09.15/ үдээс хойших хуралдаанаар хоёр асуудал хэлэлцсэн. Хуралдааны эхэнд Засгийн газраас 2025 оны 09 дүгээр сарын 01-ний өдөр өргөн мэдүүлсэн, Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн нэг дэх хэлэлцүүлгийг явууллаа. Хуулийн төслийн талаар Монгол Улсын Ерөнхий сайд Г. Занданшатар танилцуулав. Тэрбээр танилцуулгадаа, манай улсын эдийн засгийн аюулгүй байдал, хамаарал туйлын эмзэг байгааг онцлоод гадаад худалдааны 70 гаруй, экспортын 90 гаруй хувь ганц улсаас хамааралтай, эрчим хүч 24, түлш шатахуун 100 хувь импортоос хараат, гадаад өрийн хэмжээ ДНБ-ий 160 хувьд хүрсэн, эдийн засгийн төрөлжилтийн индексээр Монгол Улс дэлхийн 145 орноос 139-д бичигдэж байна. Тиймээс эдийн засгийн аюулгүй байдлаа эрс сайжруулж, эмзэг байдлаа бууруулахын тулд макро эдийн засаг тэр дундаа төсвийн бодлогын эрс шинэчлэлийг эхлүүлж байна гэв. Төсвийн хүрээний мэдэгдэлд өөрчлөлт оруулахдаа эдийн засгийн нөхцөл байдалтай уялдуулан төсвийн орлого, зардал, өрийн хэмжээг бууруулах, эдийн засаг дахь төрийн оролцоог багасгах, иргэн, хувийн хэвшлийг дэмжсэн татварын шинэчлэлийг хэрэгжүүлэх, татвар төлөгчдийн нэг төгрөг бүрийг өгөөжтэй зарцуулах, нийгмийн зөвшилцөл, иргэдийн оролцоог хангах суурь зарчмыг баримталсан. Эдгээр зарчмын хүрээнд бид “Хувийн хэвшлийг дэмжсэн, хүний хөгжилд чиглэсэн дунд хугацааны төсвийн бодлогыг” тодорхойлсон гэж байлаа. Мөн макро эдийн засгийн суурь үзүүлэлтүүдийн талаар танилцуулсан. Тухайлбал, Эдийн засгийн өсөлт: Эдийн засгийн өсөлтийг тогтвортой 6 хувиас дээш түвшинд хадгалах зорилтын хүрээнд 2027 онд 6.3, 2028 онд 6.5 хувь өсөхөөр тооцсон байлаа. Нэгдсэн төсвийн тэнцвэржүүлсэн орлого: 2026 онд 31.6 их наяд, 2027 онд 33.7 их наяд, 2028 онд 37.3 их наяд төгрөг байхаар тооцсон. Төсвийн тэнцвэржүүлсэн орлогын хэмжээг батлагдсан дунд хугацааны төсвийн хүрээний мэдэгдэлд тусгагдсанаас 2026-2028 онуудад 1.8 их наяд төгрөгөөр тус тус бууруулан тооцлоо. Ингэснээр тэнцвэржүүлсэн орлогын ДНБ-д эзлэх хувь 2026 онд 30.9, 2027 онд 29.3, 2028 онд 28.2 хувь байна. Энэ нь татварын ачааллыг хөнгөрүүлж, хувийн хэвшлийн орон зайг тэлнэ гэж төсөл санаачлагчид үзжээ. Төсвийн нийт зарлага: 2026 онд 33.0 их наяд буюу ДНБ-ий 32.2 хувь, 2027 онд 34.6 их наяд буюу ДНБ-ий 30 хувь, 2028 онд 37.8 их наяд буюу ДНБ-ий 28.6 хувь байхаар төсөөллөө. Зарлагын ДНБ-д эзлэх хувийг үе шаттай бууруулснаар төсвийн сахилга батыг чангатгаж, мөнгөний бодлоготой уялдуулна. Үр дүнд нь төрийн оролцоо хумигдаж, хувийн хэвшлийн орон зай тэлж, инфляц саарч, зээлийн хүү буурах суурь нөхцөл бүрдэнэ хэмээн дурдсан байв. Нэгдсэн төсвийн тэнцвэржүүлсэн тэнцэл: 2026 онд 1,380 тэрбум төгрөгийн алдагдалтай буюу ДНБ-ий 1.3 хувьтай тэнцэх дүнгээр алдагдалтай баталж хэрэгжүүлэхээр, 2027-2028 онуудад тэнцвэржүүлсэн тэнцлийн алдагдлын ДНБ-д эзлэх хувийг 0.8 хувь, 0.4 хувь болгон тус тус бууруулахаар хуулийн төсөлд тусгасан гэж танилцуулгад дурджээ. Мөн суурь зарлагыг төсвийн хүрээний мэдэгдэлд нийт зарлагаас эх үүсвэртэй зардлыг хасаж тооцсон дүн буюу нэгдсэн төсвийн суурь зарлагын хэмжээг 2026 онд 29.6 их наяд төгрөг буюу ДНБ-ий 28.9 хувь, 2027 онд 31.4 их наяд төгрөг буюу ДНБ-ий 27.3 хувь, 2028 онд 33.2 их наяд төгрөг буюу ДНБ-ий 25.1 хувь байхаар тооцон тусгасныг Ерөнхий сайд онцлоод суурь зарлагын хэмжээг батлагдсан дунд хугацааны төсвийн хүрээний мэдэгдэлтэй харьцуулахад 2026 онд 0.8 их наяд, 2027 онд 1.8 их наяд, 2028 онд 3.2 их наяд төгрөгөөр тус тус бууруулан тооцсон гэж байлаа. Үргэлжлүүлэн хуулийн төслийн талаар Төсвийн тогтвортой байдлын зөвлөлөөс гаргасан дүгнэлтийг тус зөвлөлийн дарга Н. Энхбаяр танилцуулсан. Уг дүгнэлтэд хуулийн төсөл нь өнөөдөр хүчин төгөлдөр мөрдөгдөж буй хууль эрх зүйн орчны шаардлагыг хангасан, бүтэц агуулгын хувьд харьцангуй сайжирсныг дурджээ. Мөн тэрбээр дунд хугацааны төсвийн хүрээний мэдэгдлийн эерэг, сөрөг болон цаашид сайжруулах, анхаарах шаардлагатай асуудлуудыг танилцуулав. Эдийн засгийн өсөлтийн таамаглалыг өмнөх жилүүдийн хэт өөдрөг түвшнээс багасгаж 5.7 хувь буюу Төсвийн тогтвортой байдлын зөвлөл, олон улсын байгууллагуудын таамаглалтай ойролцоо түвшинд харьцангуй бодитой таамагласан нь төсвийн бодлогыг макро эдийн засгийн нөхцөл байдлыг зөв харж төлөвлөх шаардлагатай нийцэж байна. Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төсөл нь 2025 оны 07 дугаар сарын 09-ний өдөр Төсвийн тогтвортой байдлын тухай хуульд орсон өөрчлөлтийн дагуу төсвийн орлого, зарлагыг бууруулсан төдийгүй 2018 онд төсвийн нийт зарлага дотоодын нийт бүтээгдэхүүний (ДНБ-ний ) 29 хувьтай тэнцэж байсан бол 2024 онд 38.3 хувь болж даруй 9.3 нэгжээр өссөн төсвийн зарлагын өсөлтийг хязгаарлаж, төсвийн хэт тэлэлтийг зогсооход чиглэсэн эхлэл болж байгаа нь эерэг хандлага гэдгийг онцлов. Үүний зэрэгцээ төсвийн бодлого, хууль эрх зүйн орчны хэрэгжилтийн хувьд анхаарах зарим асуудлыг танилцуулсан. Тухайлбал, Нэгдүгээрт. Эдийн засгийн хүндрэлтэй нөхцөл байдалд төсвийн мөчлөг сөрсөн төсвийн бодлогын тухай ихээхэн дурдаж төсвийн зарлагыг тэлэх арга хэрэгсэл болгодог байдлаас татгалзаж, эдийн засгийн тэлэлттэй үед ч санадаг байж төсвийн ирээдүйн эрсдэлийг бууруулахад анхаарах нь хүнд нөхцөл байдалтай тулгарсаны дараа хариу үйлдэл хийхээс илүү оновчтой. Хоёрдугаарт. Төсвийн зарлагыг бууруулж цар тахлын өмнөх түвшинд хүргэхийг зорьж байгаа нь сайн хэрэг боловч энэ нь Төсвийн тогтвортой байдлын зөвлөлийн тодорхойлсон хувь, хэмжээнд хүрэхгүй байна. Зөвлөлийн тодорхойлсноор төсвийн зарлага ДНБ-ний 27 хувьтай тэнцэж байх нь өсөлтөд хамгийн их эерэг нөлөөтэй гэж үзэж байгаа юм. Зарлагын оновчтой түвшингээс гадна төсвийн алдагдал макро эдийн засгийн үр нөлөөтэй эсэхэд анхаарал хандуулах шаардлагатай бөгөөд алдагдалгүй төсвийн талаарх үзэл баримтлал хэрэгжиж чадалгүй цаасан дээр үлдэж байгааг дурдахыг хүсэж байна. Гуравдугаарт. Төсөв, макро эдийн засгийн эрсдэл дунд хугацаанд үргэлжлэхээр байна. 2020-2024 онд Монгол Улсын нэгдсэн төсвийн урсгал зардлын жилийн дундаж өсөлт 26.2 хувь байсан бол нэрлэсэн ДНБ-ий өсөлт 17 хувь байжээ. Энэ нь цааш үргэлжилбэл гурван жилийн дотор буюу 2028 онд урсгал зардлын ДНБ-д эзлэх хувь 30 хувиас хэтрэх буюу төсвийн тусгай шаардлага зөрчигдөх нөхцөл үүсэхээр байна. Засгийн газраас боловсруулан Татварын ерөнхий хуульд нэмэлт, өөрчлөлт оруулаx тухай хуулийн төсөлд тусгагдсан шинэчлэлийн төсөвт үзүүлэх шууд нөлөө Сангийн яамны тооцоолсноор -4.0 их наяд төгрөг орчим байгаа нь ДНБ-ий 3-4 хувь болох буюу мөн хэмжээний төсвийн алдагдал үүсгэн төсвийн тэнцлийн тусгай шаардлагууд 2027 оноос зөрчилдөхөөр байна. 2023 онд Монгол Улс анх удаа төлбөрийн болон төсвийн тэнцлийн хувьд ашигтай гарсан нь эдийн засгийн хувьд ихээхэн эерэг үзүүлэлт болж чадсан. Энэ нь удаан хадгалагдаж чадаагүй бөгөөд 2024 онд тэнцлийн хос алдагдалтай гарсан."
  },
  {
    "id": "75678-2",
    "url": "https://www.parliament.mn/nn/75678/",
    "title": "Чуулганы нэгдсэн хуралдаанаар Монгол Улсын 2026 оны төсвийн тухай хуулийн төслүүдийг хэлэлцэж эхэллээ",
    "date": "2025-09-15",
    "category": "Хуралдааны тойм",
    "part": 2,
    "totalParts": 3,
    "content": "Дунд хугацааны төсвийн хүрээний мэдэгдлийн төсөл, төлбөрийн тэнцлийн мэдээллээс харахад төсөв, төлбөрийн тэнцэл нь 2025 онд алдагдалтай гарахаар байгаа бөгөөд 2026 онд ч энэ байдал давтагдах эрсдэлтэй байна. Ингэснээр төсөв, урсгал тэнцлийн хос алдагдлын мөчлөгт эдийн засгийг оруулж болзошгүй юм. Энэ нь төлбөрийн тэнцэл, валютын нөөцөд сөргөөр нөлөөлж эдийн засгийн дархлааг сулруулах үр дагавартай гэдгийг сануулж байна. Дөрөвдүгээрт. Сүүлийн жил гаруйн хугацаанд дунд хугацааны төсвийн хүрээний мэдэгдэл нь агуулга бүтцийн хувьд сайжирч, Төсвийн Тогтвортой байдлын тухай хуулийн 12.3-т заасан агуулгыг хамрах байдал харьцангуй сайжирсан ч макро эдийн засгийн тогтвортой байдалд төсвийн бодлогын нөлөөллийн талаар хийсэн дүн шинжилгээ; макро эдийн засгийн төлөв байдал, дунд хугацааны төсвийн хүрээний мэдэгдлийн үзүүлэлтийг тооцоход хэрэглэсэн аргачлал, тооцооны үндэслэл; төсвийн тэнцвэржүүлсэн орлогоор тооцсон нэгдсэн төсвийн тэнцэл, улсын хөрөнгө оруулалт, төсвийн нийт орлого, зарлагыг багтаасан төсвийн гол үзүүлэлтүүд, тэдгээрийн төлөвлөгөөг гүйцэтгэл, үр дүнтэй нь харьцуулсан харьцуулалт зэрэг нь хангалтгүй байгаа тул энэ чиглэлээр хуулийн хэрэгжилтийг сайжруулах шаардлагатай байгааг дүгнэлтэд дурдсан байлаа. Хуулийн танилцуулгатай холбогдуулан гишүүд асуулт асууж, үг хэлж, байр сууриа илэрхийлэх үеэр Улсын Их Хурал дахь АН-ын бүлгийн дарга О. Цогтгэрэл, “Засгийн газраас Монгол Улсыг 2026-2030 онд хөгжүүлэх таван жилийн үндсэн чиглэл батлах тухай тогтоолын төслийг өргөн мэдүүлээгүй, батлагдаагүй байхад 2026 оны төсвийн төслийг хэлэлцэх нь зарчмын хувьд буруу жишиг болно. Мөн хуулийн төсөлд макро дүгнэлт хийх, хөрөнгө оруулалтын эрэмбэ дарааллыг нухацтай ярилцах зэргээр дотооддоо ажлын хэсэг гарган ажиллах шаардлагатай байна” хэмээгээд Монгол Улсын Их Хурлын тухай, Монгол Улсын Их Хурлын чуулганы хуралдааны дэгийн тухай хуульд заасны дагуу тус бүлгийн зүгээс ажлын тав хоногийн завсарлага хүслээ. Улсын Их Хурлын дарга Д. Амарбаясгалан УИХ дахь АН-ын бүлэгт хоёр хоногийн завсарлага өгөв. Монгол Улсын 2026 оны төсвийн тухай хуулийн төслүүдийг хэлэлцэж эхэллээ Дараа нь Засгийн газраас 2025 оны 09 дүгээр сарын 01-ний өдөр өргөн мэдүүлсэн, Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн нэг дэх хэлэлцүүлгийг эхлүүллээ. Монгол Улсын Ерөнхий сайд Г. Занданшатар хуулийн төслийн талаар танилцуулсан. /бүрэн эхээр нь эндээс/ Тэрбээр, Төсвийн төслөө боловсруулахдаа 239.8 мянган иргэнтэй уулзан ярилцаж, санал бодлыг нь сонсон хэлэлцсэн. E-Mongolia системээр санал бодлоо ирүүлсэн 188 мянган иргэний дуу хоолой, хүсэл сонирхлыг тусгасныг онцлоод бид иргэдийнхээ хүсэл, нийгмийн захиалгатай нийцүүлж, эрүүл мэндийн салбарын хөрөнгө оруулалтыг 5.5 дахин, боловсролын салбарын хөрөнгө оруулалтыг хоёр дахин нэмэхээр төлөвлөлөө. Гадаад зээл, тусламжийг энэ чиглэлд түлхүү чиглүүлж, үр дүнд хүрэхээр тооцсоныг тэмдэглэв. Мөн Засгийн газрын 2026 онд ард иргэдээсээ авсан онцгой даалгавар нь Хавдар судлалын үндэсний төв-II, Зүрх–судасны үндэсний төвийг шинээр барьж эхлүүлэх, Гэмтэл согогийн үндэсний төвийг өргөтгөн бэхжүүлэх, 17 аймгийн яаралтай болон эрчимт эмчилгээний тасгийг иж бүрнээр шинэчлэх, Нийслэлд сургуулийн ачааллыг бууруулах 117 шинэ сургууль, 73 шинэ цэцэрлэг, 32 дотуур байр барих, хүүхэд бүр дэлхийн монгол иргэний хэмжээнд эрдэм мэдлэг эзэмших, багш бүр хийснийхээ хэрээр цалинжих нөхцөлийг бүрдүүлэхийн тулд боловсролын салбарын урсгал төсвийг 100 тэрбум төгрөгөөр нэмэгдүүллээ. Ахмад настнуудынхаа тэтгэврийг үнийн өсөлттэй уялдуулж, дундаж тэтгэврийг 901 мянган төгрөгт хүргэхээр тусгасан гэж байлаа. Хүнээс гал, гэрэл гуйдаггүй болох зорилгоор эрчим хүчний хараат байдлыг бууруулж, 3.9 их наяд төгрөгийн дотоод хөрөнгө оруулалтаар эх үүсвэрээ нэмэгдүүлнэ. Үйлдвэрлэлээ 3.5 сая мегаватт-цагаар нэмэгдүүлснээр импорт багасаж, цахилгаан тасалдал, тарифын дарамт багасна гэдгийг Засгийн газрын тэргүүн дурдахын зэрэгцээ 2026 оноос иргэн бүрийн сарын нэг сая төгрөг хүртэлх худалдан авалтын НӨАТ-ын буцаан олголт хоёр биш, таван хувь болж нэмэгдэнэ. Ингэснээр НӨАТ-ын ачаа дарамт хоёр дахин багасна гэв. Хуримтлагдсан баялгаа эрүүл мэнд, боловсрол, орон сууц зэрэг иргэдийн амин чухал хэрэгцээнд зориулах нь Засгийн газрын онцгой даалгавар байх болно. Ипотекийн тогтолцоог шинэчилж, тусгайлсан Орон сууцны банк байгуулж, олон айл өрхийн өмнө шинэ орон сууцны үүд хаалгыг нээх болно. Хүү багатай, босго намтай, урт хугацаатай зээлийн шинэ тогтолцоог төр, хувийн хэвшил, олон улсын байгууллагуудын хамтын ажиллагаагаар бий болгоно гэдгийг Ерөнхий сайд тодотгохын зэрэгцээ 2026 онд бүсчилсэн хөгжлийн замын бүтээн байгуулалтыг эрчимтэй үргэлжлүүлж, 1.2 их наяд төгрөгийн хөрөнгө оруулалтаар 3,122 км зам, 3,159 метр гүүр шинээр барьж, засварлана. Замын-Үүд, Гашуунсухайт, Боршоо, Сүхбаатар, Алтанбулагийн боомтын хүчин чадлыг 2–3 дахин нэмэгдүүлсэн бол, 2026 онд Бичигт, Цагаандэл-Уулын өргөтгөл, шинэчлэлийг эхлүүлж, Цагааннуур, Булган, Хавиргын шинэ боомтыг Азийн хөгжлийн банкны дэмжлэгтэйгээр барьж эхэлнэ гэж байлаа. Түүнчлэн 2026 оны төсөв бол эдийн засаг дахь данхар төрийн давилуун, давруу оролцоог багасгаж, төрийг байр байранд нь байлгах шинэ эхлэл гээд Засгийн газар өдөр тутмын ажлынхаа төвд үргүй зардлыг танах, сахилга хариуцлагыг чангалан тогтоох бодлогыг тавьсан. Тиймээс ДНБ-ий 35.1 хувийг эзэлж байсан төсвийн зарлагыг 32.2 хувь болгон бууруулна. Урсгал зардлыг 26.6- 24 хувь болгон танаж, сахилга бат, хариуцлагыг бэхжүүлнэ. Бид 2026 оны төсвийг мөнгөний бодлоготой уялдуулснаар эдийн засгийн өсөлтөө 5.7 хувьд хүргэх, цалин орлогыг хумслагч инфляцын долоон хувиас давуулахгүй хазаарлах, экспортыг 16.7 тэрбум ам. долларт хүргэх зорилтуудыг дэвшүүлж байна. Төсвийн орлогоо 31 их наяд 600 тэрбум төгрөг, төсвийн зарлагаа 32 их наяд 980 тэрбум төгрөг, төсвийн тэнцвэржүүлсэн тэнцлийг нэг их наяд 380 тэрбум төгрөгийн алдагдалтай байхаар тооцлоо хэмээн Ерөнхий сайд танилцуулгадаа тодотголоо. Дараа нь Монгол Улсын 2026 оны төсвийн төсөлд өгсөн Үндэсний аудитын газрын дүгнэлтийг Монгол Улсын Ерөнхий аудитор С. Магнайсүрэн танилцуулав. Уг дүгнэлтэд Засгийн газраас Улсын Их Хуралд өргөн мэдүүлсэн Монгол Улсын 2026 оны төсвийн төсөл нь Төсвийн тогтвортой байдлын тухай хуулийн 6 дугаар зүйлд заасан нэгдсэн төсвийн орлогыг тэнцвэржүүлсэн журмаар тооцдог байх, нэгдсэн төсвийн суурь тэнцэл нь тухайн жилийн дотоодын нийт бүтээгдэхүүний хоёр буюу түүнээс дээш хувийн ашигтай байх, нэгдсэн төсвийн урсгал зарлагын хэмжээ тухайн жилийн дотоодын нийт бүтээгдэхүүний 30 хувиас хэтрэхгүй байх, Засгийн газрын өрийн нэрлэсэн дүнгээр илэрхийлэгдсэн үлдэгдэл нь тухайн жилийн оны үнээр тооцсон ДНБ-ий 60 хувиас хэтрэхгүй байх гэсэн тусгай шаардлагуудыг хангасан байна."
  },
  {
    "id": "75678-3",
    "url": "https://www.parliament.mn/nn/75678/",
    "title": "Чуулганы нэгдсэн хуралдаанаар Монгол Улсын 2026 оны төсвийн тухай хуулийн төслүүдийг хэлэлцэж эхэллээ",
    "date": "2025-09-15",
    "category": "Хуралдааны тойм",
    "part": 3,
    "totalParts": 3,
    "content": "Мөн Монгол Улсын 2026 оны төсвийн төсөл нь “Алсын хараа-2050” Монгол Улсын урт хугацааны хөгжлийн бодлого болон Үндэсний аюулгүй байдлын үзэл баримтлал, Засгийн газрын 2024-2028 оны үйл ажиллагааны хөтөлбөрт агуулгын хувьд нийцэж байгаа боловч Улсын хөгжлийн жилийн төлөвлөгөөг хэрэгжүүлэхэд бүрэн чиглүүлэх шаардлагатай байна. Түүнчлэн Засгийн газрын өрийн үлдэгдэл 2026 онд дотоодын нийт бүтээгдэхүүний 43.8 хувьтай тэнцүү байхаар төсвийн төсөлд тусгасан нь Монгол Улсын Үндэсний аюулгүй байдлын үзэл баримтлалын 3.2.3-т заасан төсөв, санхүүгийн аюулгүй байдлын бодлогын зохистой харьцаанд нийцэж байна хэмээн дурдсан байлаа. Мөн “Монгол Улсыг 2026-2030 онд хөгжүүлэх таван жилийн үндсэн чиглэл” батлагдаагүй тул 2026 оны төсвийн төслийг боловсруулах шатанд байгаа бодлогын баримт бичгийн төсөлд үндэслэж нийцсэн эсэхийг дүгнэх боломжгүй байна хэмээн дүгнэлтэд дурдсан байлаа. Монгол Улсын 2026 оны нэгдсэн төсвийн тэнцвэржүүлсэн орлого 31,600.0 тэрбум төгрөг буюу ДНБ-ий 30.9 хувь, нийт зарлага ба цэвэр зээлийн хэмжээг 32,980.0 тэрбум төгрөг буюу ДНБ-ий 32.2 хувь, төсвийн тэнцвэржүүлсэн тэнцэл 1,380.0 тэрбум төгрөгийн алдагдалтай буюу ДНБ-ий 1.3 хувьтай тэнцэхээр төлөвлөжээ. Улсын төсвийн хөрөнгө оруулалтаар 2026 онд 579 төсөл, арга хэмжээг хэрэгжүүлэхээр төлөвлөснөөр 2024 оноос 56.0 хувиар, 2025 оноос 5.5 хувиар буурсан, мөн нийт санхүүжилтийн 66.8 хувийг шилжих арга хэмжээнд хуваарилснаар улсын төсвийн хөрөнгө оруулалтыг улс, бүсийн хөгжлийн бодлогын томоохон зорилтуудад чиглүүлж,өмнөх оноос үргэлжлэх төсөл арга хэмжээний хэрэгжилтийг хангах нөхцөлийг бүрдүүлсэн сайн талтай боловч дараах асуудлуудад анхаарах шаардлагатай байна гэв. Үүнд: Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд нэмэлт, өөрчлөлт оруулах тухай хуулийн төслийг төсвийн төсөлтэй хамт өргөн мэдүүлсэн нь төсвийн удирдлагын зарчим, сахилга батыг сулруулж, дунд хугацааны төсвийн төлөвлөлтийн ач холбогдлыг бууруулахад хүргэж байна. Төсвийн төслийг боловсруулах, хөгжлийн бодлого, төлөвлөлтийн уялдааг хангах чиг үүрэг бүхий төрийн захиргааны төв байгууллагуудын салбар хоорондын уялдаа хангалтгүй, тооцоо судалгаа, мэдээллийн эх сурвалж зөрүүтэй байгаа нь төсвийн төсөл бодлогын баримт бичгүүдтэй бүрэн нийцэж байгаа эсэхийг нэгтгэн дүгнэхэд хүндрэлтэй, хөгжлийн бодлогын баримт бичгийн нийцэл бүрэн хангагдахгүй, холбогдох хууль тогтоомж бүрэн хэрэгжихгүй байх эрсдэлтэй байна. Төсвийн ерөнхийлөн захирагч нарын урсгал зардлаар хэрэгжүүлэх хөтөлбөр, хөтөлбөрийн хүрэх үр дүнгийн талаарх чанарын болон тоо хэмжээний үзүүлэлтийг төсөв, хөгжлийн бодлого, төлөвлөлтийн баримт бичгүүдтэй уялдуулахгүй байгаа нь төсвийн төлөвлөлтийн үр ашгийг бууруулж байна. Монгол Улсын 2026 оны төсвийн төсөлд гол нэр төрлийн эрдэс баялгийн бүтээгдэхүүний үнэ буурч төсвийн орлого тасрах эрсдэл үүссэн нөхцөлд төсвийн зарлагыг санхүүжүүлэх, үүсэх эрсдэлийг бууруулах төлөвлөгөө, авч хэрэгжүүлэх арга хэмжээ төсвийн бодлогод тодорхой тусгагдаагүй байгааг цаашид анхаарах шаардлагатай гэж Монгол Улсын Ерөнхий аудитор дүгнэлтдээ онцолсон. Үргэлжлүүлэн хуулийн төслийн талаар Төсвийн тогтвортой байдлын зөвлөлөөс гаргасан дүгнэлтийг тус зөвлөлийн дарга Н. Энхбаяр танилцуулсан. Уг дүгнэлтэд Монгол Улсын хөгжлийн 2026 оны төлөвлөгөөнд нийт 316 төсөл, арга хэмжээ тусгагдсанаас 126 төсөл нь улсын төсвийн хөрөнгө оруулалтаар санхүүжих бөгөөд үүнээс 60 хувь буюу 76 төсөл, арга хэмжээг 2026 оны төсвийн төсөлд тусгасан байгааг дурдаад 2026 оны төсвийн төсөл нь улсын хөгжлийн жилийн төлөвлөгөөтэй тодорхой хэмжээнд нийцтэй байна. Гэхдээ төсвийн төсөл, хөгжлийн төлөвлөгөөний нийцтэй байдлыг бүрэн хангах асуудлыг цаашид анхаарах шаардлагатай зарим асуудлуудыг танилцуулсан байв. Тодруулбал, Улсын төсвийн орлого төлөвлөлтийн талаар: Монгол Улсын нэгдсэн төсвийн нийт орлого, тусламжийн дүнд Үндэсний баялгийн сангийн орлогын эзлэх хувь өсөх, нэгдсэн төсвийн тэнцвэржүүлсэн орлогын бүрдүүлэлт эрсдэлтэй, төсвийн татварын бус орлого буурах хандлагатай, улсын төсвийн орлого нь түүхий эдийн экспортын биет хэмжээ болон дэлхийн зах зээлийн үнээс ихээхэн хамааралтай хэвээр байна. Улсын төсвийн орлого экспортод гаргаж байгаа түүхий эдийн биет хэмжээ, дэлхийн зах зээлийн үнэээс ихээхэн хамааралтай байгаа нь төсвийн орлогыг тогтвортой бүрдүүлэхэд эрсдэл дагуулж байна гэжээ. Улсын төсвийн зарлагын төлөвлөлтийн талаар: Монгол Улсын нэгдсэн төсвийн нийт зарлага ба цэвэр зээлийн өсөлт 2025, 2026 онд аажим саарах хандлага ажиглагдаж байна. Эдийн засаг дахь төрийн оролцоог бууруулахаар төлөвлөсөн байна. ДНБ-д эзлэх төсвийн нийт зарлагын хэмжээ 2018 онд 29.0 хувь байсан бол 2021 онд 37.1 хувьд хүрч өссөн. Улмаар 2022 онд 33.9, 2023 онд 29.2 хувь болж буурсан ч 2024 онд дахин 38.3 хувьд хүрч өссөн. Төсвийн нийт зарлага 2025 онд 35.1 хувьд хүрэхээр хүлээгдэж байгаа бол, 2026 онд 32.2 хувь болж буурна гэж тооцжээ. Төсвийн бодлогын зорилтуудыг харилцан уялдаатай тодорхойлсон боловч төсвийн зарлага, үр дүнгийн үзүүлэлтүүдийн нийцлийг бүрэн хангаагүй байна. Төсвийн төсөлд эрүүл мэнд, боловсрол, нийгмийн хамгааллын салбарыг онцолсон нь 2026 оны хөгжлийн төлөвлөгөөний “хүн төвтэй” хөгжлийн үзэл санаатай уялджээ. Засгийн газрын бодлогын тэргүүлэх чиглэл нь нийгмийн хамгаалал, боловсрол, эрүүл мэндийн салбар, эдийн засгийн үйл ажиллагаанд чиглэж байна. Улсын төсөв ба орон нутгийн төсөв хоорондын одоогийн харилцааг шинэчлэх замаар бүсчилсэн хөгжлийн бодлоготой уялдуулах шаардлагатай байна гэсэн байлаа. Төсвийн хөрөнгө оруулалтыг эрэмбэлж төлөвлөх тогтолцоог зохистой хэрэгжүүлэхгүй байгаа нь хэрэгжилтийн үр дүнг бууруулж байна. Улсын төсвийн хөрөнгө оруулалтыг төлөвлөх, үнэлэх, эрэмбэлэх тогтолцоо, дүрэм журамд зарим алдаа дутагдал, сул тал оршсоор байна. Төсвийн хөрөнгө оруулалтын үр ашгийг нэмэгдүүлэх, хүн амын өсөлтөд суурилсан урт хугацааны төлөвлөлттэй төсвийн хөрөнгө оруулалтыг уялдуулах, хөрөнгө оруулалтын зохицуулалтын орчин, үр дүнгийн үнэлгээг сайжруулах хэрэгтэй гэж үзэж байна хэмээн дурдсан байлаа. Хуулийн төсөл болон холбогдох бусад танилцуулга, дүгнэлтүүдтэй холбогдуулан гишүүд асуулт асууж, үг хэлж, байр сууриа илэрхийлэх үеэр Улсын Их Хурал дахь АН-ын бүлгийн дарга О. Цогтгэрэл өмнөх хуулийн төслийг хэлэлцэх үеэр хэлсэн шаардлагаа танилцуулж, тус бүлгийн зүгээс ажлын тав хоногийн завсарлага хүслээ. Улсын Их Хурлын дарга Д. Амарбаясгалан УИХ дахь АН-ын бүлэгт хоёр хоногийн завсарлага өгсөн тул чуулганы нэгдсэн хуралдаан лхагва гарагт үргэлжлэхээр боллоо хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75674,
    "url": "https://www.parliament.mn/nn/75674/",
    "title": "Монгол Улсын Их Хурлын 2025 оны намрын ээлжит чуулган нээлтээ хийлээ",
    "date": "2025-09-15",
    "category": "Хуралдааны тойм",
    "content": "Монгол Улсын Их Хурлын 2025 оны намрын ээлжит чуулган өнөөдөр (2025.09.15) нээлтээ хийлээ. Улсын Их Хурлын чуулганы нээлтийн хуралдаанд, Монгол Улсын Ерөнхий сайд Г. Занданшатар, Үндсэн хуулийн цэцийн дарга, Улсын Дээд шүүхийн Ерөнхий шүүгч, Улсын ерөнхий прокурор, Засгийн газрын гишүүд, Ерөнхийлөгчийн Тамгын газрын дарга, Үндэсний аюулгүй байдлын зөвлөлийн нарийн бичгийн дарга, Нийслэлийн болон Улсын Их Хуралд ажлаа шууд тайлагнадаг байгууллагын удирдлага, Монгол Улсад байнгын ажиллагаатай парламент байгуулагдсанаас хойш ажиллаж байсан Улсын Их Хурлын дарга, Ерөнхий нарийн бичгийн дарга нар, Монгол Улсад суугаа Дипломат төлөөлөгчийн газар, Олон Улсын байгууллагын суурин төлөөлөгчийн газрын тэргүүнүүд уригдан оролцов. Монгол Улсын Их Хурлын 2025 оны намрын ээлжит чуулганыг нээж, Улсын Их Хурлын дарга Д. Амарбаясгалан үг хэллээ. Тэрбээр хэлсэн үгийнхээ эхэнд Монгол Улсад байнгын ажиллагаатай парламент байгуулагдсаны 35 жилийн ойн болон Олон Улсын Ардчиллын өдрийн мэндийг дэвшүүлэв. Улсын Их Хурал найман байнгын хороотой болсон шинэ бүтцээр ажиллаж эхэлсэн болон татварын ачааллыг бодитоор бууруулж ард түмний “нурууг тэнийлгэх” шинэчлэл хийх, төрийн өмчийн бодлогын шинэчлэн, төрийн өмчит компаниудын ашиг, үр өгөөжийг нэмэгдүүлж хувийн хэвшлийн бизнесийн орчныг сайжруулах чуулган эхэлж буйг тэрбээр онцолсон юм. Түүнчлэн эрчим хүчний салбарын эрх зүйн шинэчлэл, төрийн үйлчилгээний процессын дахин инженерчлэл, боловсрол, хүүхдийн хөгжил хамгааллын бодит шийдлүүд хүлээгдэж байгааг онцгойлон дурдаж, Улсын Их Хурал баталсан хууль тогтоомжийн хэрэгжилтэд нэг бүрчлэн хяналт тавьж ажиллан, Монгол хүний амьдралын чанарт сөргөөр нөлөөлж буй хүчин зүйлсийг арилгах, боловсрол, эрүүл мэндийн үйлчилгээнд ахиц гаргах шаардлагатайг тоо баримт эш татан анхааруулав. Мөн Улсын Их Хурлын дарга, хуулийг ерөнхийлөн боловсруулж, амин чухал асуудлыг нь журам руу “чулуудаж” байсан, товчхон хууль гаргах залхуу арга барил авлига, дур зоргыг цэцэглүүлж, амьдралд саад тотгор үүсгэж байгааг цохон тэмдэглэж, ямар нэг баримтлах зарчимгүй, хязгаарлагдах цар хүрээгүй үзэмж, дур зоргоор баталсан журмуудыг цэгцлэх Хууль тогтоомжийн тухай хуульд нэмэлт, өөрчлөлт оруулах тухай хууль энэ оны наймдугаар сарын 01-ний өдрөөс хэрэгжиж эхэлснийг онцолсон юм. Тус хууль батлагдсантай холбогдуулан гаргасан Улсын Их Хурлын тогтоолоор хүчин төгөлдөр үйлчилж байгаа бүх хуулийг энэхүү хуульд нийцүүлэх асуудлыг 2026 оны тавдугаар сарын 01-ний өдрийн дотор Улсын Их Хуралд өргөн мэдүүлэхийг Засгийн газарт даалгаад байгаа юм. Засгийн газраас өргөн мэдүүлээд байгаа Монгол Улсын 2026 оны төсвийн төслийг 1.3 их наяд төгрөгийн алдагдагдалтай боловсруулсан, боловсролын салбарт зарцуулах төсөв өмнөх оныхоос нэмэгдээгүй зэргийг Улсын Их Хурлын дарга Д. Амарбаясгалан шүүмжилж, өвөлжилтийн бэлтгэлийг цаг алдалгүй, чанартай хангах шаардлагатайг анхаарууллаа. Өнгөрөгч хаврын чуулганаар Монгол Улсын Их Хурлын тухай хуульд нэмэлт, өөрчлөлт оруулж, урьд нь жил бүрийн 10 дугаар сарын 01-ны өдөр эхэлдэг байсан намрын ээлжит чуулганыг есдүгээр сарын 15-ны өдрөөс эхэлж, 75-аас доошгүй ажлын өдөр чуулахаар заасан. Намрын ээлжит чуулганы эхний өдрийн нэгдсэн хуралдаан үдээс хойно Монгол Улсын 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай болон Монгол Улсын 2026 оны төсвийн тухай, Үндэсний баялгийн сангийн 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай хуулийн төслүүдийн нэг дэх хэлэлцүүлгээр үргэлжилнэ хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75417-1",
    "url": "https://www.parliament.mn/nn/75417/",
    "title": "Улсын Их Хурлын 2025 оны хаврын ээлжит чуулган өндөрлөв",
    "date": "2025-07-09",
    "category": "Хуралдааны тойм",
    "part": 1,
    "totalParts": 3,
    "content": "Улсын Их Хурлын 2025 оны хаврын ээлжит чуулганы өнөөдрийн /2025.07.09/ үдээс хойших нэгдсэн хуралдаан нийт 22 хууль тогтоолын төслүүдийн эцэслэн батлах санал хураалтаар үргэлжилсэн. Тухайлбал, Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд нэмэлт, өөрчлөлт оруулах тухай хуулийн төслийг эцэслэн батлахыг дэмжсэн бол хамт өргөн мэдүүлсэн Аж ахуйн нэгжийн орлогын албан татварын тухай хуульд нэмэлт оруулах тухай хуулийн төслийг хуралдаанд оролцсон гишүүдийн олонх дэмжсэнгүй. Иймд хуулийн төслийг буцаалаа. Мөн Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн хууль, тогтоолын төсөл, Төсвийн тогтвортой байдлын тухай хуульд нэмэлт оруулах тухай хуулийн төсөл, Харьяатын тухай хуульд нэмэлт оруулах тухай хуулийн төсөл болон хамт өргөн мэдүүлсэн хуулийн төсөл, Хот байгуулалтын тухай хууль /Шинэчилсэн найруулга/-д нэмэлт оруулах тухай хуулийн төсөл болон хамт өргөн мэдүүлсэн хуулийн төслүүд, Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төсөл бүрээр санал хураалт явуулж, баталсан. Монгол Улсын 2025 оны төсвийн тодотголын төслүүдийг батлав Хуралдаанаар Засгийн газраас 2025 оны 06 дугаар сарын 25-ны өдөр өргөн мэдүүлсэн Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн дөрөв дэх хэлэлцүүлгийг хийлээ. Монгол Улсын Их Хурлын чуулганы хуралдааны дэгийн тухай хуулийн 73 дугаар зүйлийн 73.1-т заасны дагуу “Нэгдсэн хуралдаан даргалагч Монгол Улсын тухайн жилийн төсвийн тухай хуулийн төслийн зүйл, заалт бүрийг уншин сонсгож, зүйл тус бүрээр нь санал хураалт явуулж батлуулна.” гэсний дагуу төслүүдийн зүйл, заалт бүрээр санал хураалт явуулсан. Тухайлбал, Монгол Улсын 2025 оны төсвийн тухай хуульд өөрчлөлт оруулах тухай хуулийн төслийг бүхэлд нь эцэслэн батлахыг хуралдаанд оролцсон гишүүдийн 81.9 хувь, Үндэсний баялгийн сангийн 2025 оны төсвийн тухай хуульд өөрчлөлт оруулах тухай хуулийн төслийг бүхэлд нь эцэслэн батлахыг хуралдаанд оролцсон гишүүдийн 79.0 хувь, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслийг бүхэлд нь эцэслэн батлахыг хуралдаанд оролцсон гишүүдийн 75.2 хувь, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслийг бүхэлд нь эцэслэн батлахыг хуралдаанд оролцсон гишүүдийн 76.2 хувь нь тус тус дэмжсэн. Хуралдаан “Засгийн газрын өрийн баталгаа гаргах зөвшөөрөл олгох тухай” Улсын Их Хурлын тогтоолын төслийн анхны хэлэлцүүлгээр үргэлжилсэн. Улсын Их Хурал дахь АН-ын бүлгийн завсарлагын хугацаа дууссан тул Байнгын хорооны саналаар тогтоолын төслийг анхны хэлэлцүүлгээс эцэслэн батлах руу шилжүүлэх горимын саналыг дэмжье гэдэг томьёоллоор санал хураахад, хуралдаанд оролцсон гишүүдийн 74.3 хувь нь дэмжлээ. Горимын санал дэмжигдсэн тул “Засгийн газрын өрийн баталгаа гаргах зөвшөөрөл олгох тухай” Улсын Их Хурлын тогтоолын төслийг батлах санал хураалтыг явуулахад, хуралдаанд оролцсон гишүүдийн олонх дэмжлээ. Дараа нь “Монгол Улсын 2025 оны төсвийн тухай хуульд өөрчлөлт оруулах тухай хууль баталсантай холбогдуулан авах арга хэмжээний тухай” Улсын Их Хурлын тогтоолын төслийн анхны хэлэлцүүлгийг явуулав. Энэ талаарх Төсвийн байнгын хорооны санал, дүгнэлтийг Улсын Их Хурлын гишүүн Х. Ганхуяг танилцуулсан. Монгол Улсын Их Хурлын чуулганы хуралдааны дэгийн тухай хуулийн 73 дугаар зүйлийн 73.4 дахь хэсгийг үндэслэн боловсруулсан “Монгол Улсын 2025 оны төсвийн тухай хуульд өөрчлөлт оруулах тухай хууль баталсантай холбогдуулан авах зарим арга хэмжээний тухай\" Монгол Улсын Их Хурлын тогтоолын төслийг Төсвийн байнгын хороо 2025 оны 07 дугаар сарын 04-ний өдрийн хуралдаанаараа Монгол Улсын Их Хурлын чуулганы хуралдааны дэгийн тухай хуулийн 45 дугаар зүйлийн 45.2 дахь хэсэгт заасны дагуу хэлэлцэн дэмжиж, нэгдсэн хуралдаанаар хэлэлцүүлэхээр болсныг танилцуулгад дурдсан байлаа. Тогтоолын төсөлд үйлдвэрийн салбарт гарсан ослоос үүдсэн зарим техник, тоног төхөөрөмж, өргөтгөлийн ажилд зориулсан хөрөнгө оруулалт болон төрийн үйл ажиллагаа, үйлчилгээний тасралтгүй байдлыг хангахад чиглэсэн зарим салбарын санхүүжилтийг шийдвэрлэсэнтэй холбогдуулан төрийн худалдан авах ажиллагааг шуурхай зохион байгуулах, төрийн байгууллагууд албан хаагчдаа салбарын онцлог, хэрэгцээ шаардлагад нийцүүлж сургалтын байгууллагаа сонгодог байх уян хатан, өрсөлдөөнд суурилсан зарчмыг нэвтрүүлэх, төрийн албан хаагчдыг мэргэшүүлэх сургалтын зардалд зориулж Удирдлагын академид төсвөөс олгодог санхүүжилтийг тэглэх, төрийн албан хаагчийн үндсэн цалин, нэмэгдэл, урамшуулал, буцалтгүй тусламж, тэтгэмжийг бүх салбарт тэгш, шударгаар хэрэгжих байдлаар шинэчлэн зохицуулах арга хэмжээ авч ажиллахыг Монгол Улсын Засгийн газарт даалгах асуудлыг тусгалаа. Байнгын хорооны хуралдаанд оролцсон гишүүдийн олонх “Монгол Улсын 2025 оны төсвийн тухай хууль баталсантай холбогдуулан авах зарим арга хэмжээний тухай\" Монгол Улсын Их Хурлын тогтоолын төслийг нэгдсэн хуралдаанаар хэлэлцүүлэн батлуулах нь зүйтэй гэж үзсэнийг Х. Ганхуяг гишүүн танилцуулгадаа онцлов. Хэлэлцэж буй асуудалтай холбогдуулан асуулт асууж, үг хэлэх гишүүн байгаагүй тул тогтоолын төслийг батлахыг хуралдаанд оролцсон гишүүдийн олонх дэмжлээ. Улсын Их Хурлын тогтоолын төслүүдийг батлав Үргэлжлүүлэн “Зарим байнгын хорооны бүрэлдэхүүнд өөрчлөлт оруулах тухай Улсын Их Хурлын тогтоолын төслийг хэлэлцсэн. Тогтоолын төсөлд Улсын Их Хурлын Болдын Уянгыг Хүний хөгжил, нийгмийн бодлогын байнгын хорооны бүрэлдэхүүнээс чөлөөлж, Байгаль орчин, хүнс, хөдөө аж ахуйн байнгын хорооны, Улсын Их Хурлын гишүүн Дамбын Батлутыг, Хүний хөгжил, нийгмийн бодлогын байнгын хорооны, Улсын Их Хурлын гишүүн Доржсүрэнгийн Үүрийнтуяаг Эдийн засгийн байнгын хорооны гишүүнээр тус тус батлахаар тусгажээ. Ингээд “Зарим байнгын хорооны бүрэлдэхүүнд өөрчлөлт оруулах тухай Улсын Их Хурлын тогтоолын төслийг батлахыг хуралдаанд оролцсон гишүүдийн 68.9 хувь нь дэмжив. Хуралдаан “Монгол Улсын Их Хурлын 2025 оны намрын ээлжит чуулганы хугацаанд хийх төлөвлөгөөт хяналт шалгалтын цаглавар батлах тухай” Улсын Их Хурлын тогтоолын төслийн хэлэлцүүлгээр үргэлжилсэн. Энэ талаарх Төрийн байгуулалтын байнгын хорооны санал, дүгнэлтийг Улсын Их Хурлын гишүүн Б. Баярбаатар танилцуулсан. Тэрбээр, Улсын Их Хурлын хяналт шалгалтын тухай хуулийн 8 дугаар зүйлд заасны дагуу Байнгын хороодоос ирүүлсэн саналыг тусган, Төрийн байгуулалтын байнгын хороо уг тогтоолын төслийг боловсруулж, 2025 оны 07 дугаар сарын 07-ны өдрийн байнгын хорооны хуралдаанаар хэлэлцлээ."
  },
  {
    "id": "75417-2",
    "url": "https://www.parliament.mn/nn/75417/",
    "title": "Улсын Их Хурлын 2025 оны хаврын ээлжит чуулган өндөрлөв",
    "date": "2025-07-09",
    "category": "Хуралдааны тойм",
    "part": 2,
    "totalParts": 3,
    "content": "Монгол Улсын Их Хурлын 2025 оны намрын ээлжит чуулганы хугацаанд хууль тогтоомжийн биелэлтийг хянан шалгах, хууль тогтоомжийн биелэлтийн үр дагаварт үнэлгээ хийх, тайлан, илтгэл, мэдээлэл хэлэлцэх, төсвийн биелэлтийг хянан шалгах бусад асуудал зэрэг нийт 26 асуудлыг төлөвлөгөөт уг цаглаварт тусгасныг онцолж байлаа. Байнгын хорооны санал, дүгнэлттэй холбогдуулан Улсын Их Хурлын А. Ариунзаяа, Ц. Сандаг-Очир нар асуулт асууж, хариулт авсны дараа тогтоолын төслийг батлах санал хураалтыг явуулахад, хуралдаанд оролцсон гишүүдийн олонх дэмжсэн. Дараа нь “Монгол Улсын Их Хурлын 2025 оны намрын ээлжит чуулганаар хэлэлцэх асуудлын тухай” Улсын Их Хурлын тогтоолын төслийг хэлэлцэв. Энэ талаарх Төрийн байгуулалтын байнгын хорооны санал, дүгнэлтийг Улсын Их Хурлын гишүүн Б. Баярбаатар танилцуулсан. Тэрбээр танилцуулгадаа, Монгол Улсын Их Хурлын тухай хуулийн 17 дугаар зүйлийн 17.4 дэх хэсэг, Монгол Улсын Их Хурлын чуулганы хуралдааны дэгийн тухай хуулийн 5, 45 дугаар зүйлд заасны дагуу “Монгол Улсын Их Хурлын 2025 оны намрын ээлжит чуулганаар хэлэлцэх асуудлын тухай” Улсын Их Хурлын тогтоолын төслийг Төрийн байгуулалтын байнгын хорооноос боловсруулж, 2025 оны 07 дугаар сарын 07-ны өдрийн Байнгын хорооны хуралдаанаараа хэлэлцлээ. \"Монгол Улсын Их Хурлын 2025 оны намрын ээлжит чуулганаар хэлэлцэх асуудлын тухай\" Улсын Их Хурлын тогтоолын төслийг боловсруулахдаа Монгол Улсын Их Хурлын чуулганы хуралдааны дэгийн тухай хуулийн 5 дугаар зүйлийн 5.1 дэх хэсэгт “Ээлжит чуулганаар хэлэлцэх асуудлын жагсаалтад батлах хугацааг нь хуульд тусгайлан заасан болон Улсын Их Хуралд өргөн мэдүүлсэн хууль, Улсын Их Хурлын бусад шийдвэрийн төслийг оруулна.” гэж заасны дагуу хэлэлцэх асуудлын жагсаалтад 39 хууль, тогтоолын төслийг тусгасан. Тогтоолын төсөлд Монгол Улсын Ерөнхийлөгч, Улсын Их Хурлын гишүүд, Засгийн газраас Улсын Их Хуралд өргөн мэдүүлсэн тогтоолын 1 дэх заалтад зааснаас бусад хууль, Улсын Их Хурлын бусад шийдвэрийн төслүүдийг Монгол Улсын Их Хурлын 2025 оны намрын ээлжит чуулганаар хэлэлцүүлэх эсэх асуудлыг тухай бурд нь Монгол Улсын Их Хурлын чуулганы хуралдааны дэгийн тухай хуулийн 5 дугаар зүилиин 5.7 дахь хэсэгт заасны дагуу шийдвэрлэж байхаар зохицуулсан гэж байлаа. Мөн Монгол Улсын Их Хурлын 2025 оны намрын ээлжит чуулганаар хэлэлцэх асуудлын бэлтгэл хангахыг Улсын Их Хурлын Байнгын хороод, Улсын Их Хурал дахь намын бүлгүүд, Засгийн газар, Улсын Их Хурлын Ерөнхий нарийн бичгийн даргад тус тус үүрэг болгосныг дурдав. Хэлэлцэж байгаа асуудалтай холбогдуулан асуулт асууж, үг хэлэх гишүүн байгаагүй тул тогтоолын төслийг батлах санал хураалтыг явуулахад, хуралдаанд оролцсон гишүүдийн олонх дэмжсэн. Уг тогтоолын төсөлд Монгол Улсын Их Хурлын 2025 оны намрын ээлжит чуулганаар дараах асуудлыг хэлэлцэхээр төлөвлөн, тусгасан байлаа. Үүнд: 1/Монгол Улсын 2026 оны төсвийн тухай, Нийгмийн даатгалын сангийн 2026 оны төсвийн тухай, Эрүүл мэндийн даатгалын сангийн 2026 оны төсвийн тухай, Үндэсний баялгийн сангийн 2026 оны төсвийн тухай болон холбогдох бусад хууль, тогтоолын төсөл; 2/“Монгол Улсын Эрдэнэсийн сангийн үндсэн болон гүйлгээ сангийн орлого, зарлагын 2025 оны гүйцэтгэл, 2026 оны төсвийн тухай” Монгол Улсын Их Хурлын тогтоолын төсөл; 3/ “Төрөөс мөнгөний бодлогын талаар 2026 онд баримтлах Үндсэн чиглэл батлах тухай” Монгол Улсын Их Хурлын тогтоолын төсөл; 4/Хүний эрх, эрх чөлөөг хангахтай холбоотой зарим хуульд нэмэлт, өөрчлөлт оруулах тухай хуулийн төсөл; 5/Хэвлэл мэдээллийн эрх чөлөөний тухай хууль /Шинэчилсэн найруулга/-ийн төсөл болон хамт өргөн мэдүүлсэн хуулийн төслүүд; 6/Жагсаал, цуглаан хийх эрх чөлөөний тухай хууль /Шинэчилсэн найруулга/-ийн төсөл болон хамт өргөн мэдүүлсэн хуулийн төслүүд; 7/Зээлийн хэлэлцээр соёрхон батлах тухай хууль хүчингүй болсонд тооцох тухай хуулийн төсөл; 8/Төрийн болон орон нутгийн өмчит компанийн бүтээмж, ил тод байдал, засаглалыг сайжруулах тухай хуулийн төсөл болон хамт өргөн мэдүүлсэн хууль, тогтоолын төслүүд; 9/Ажиллах хүчний шилжилт хөдөлгөөний тухай хуульд нэмэлт, өөрчлөлт оруулах тухай хуулийн төсөл; 10/Малын индексжүүлсэн даатгалын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төсөл; 11/“Нийслэл Улаанбаатар хотын 2040 он хүртэлх хөгжлийн ерөнхий төлөвлөгөөг батлах тухай\" Монгол Улсын Их Хурлын тогтоолын төсөл; 12/Эрүүгийн хуульд өөрчлөлт оруулах тухай хуулийн төсөл; 13/Стандартчилал, техникийн зохицуулалт, тохирлын үнэлгээний итгэмжлэлийн тухай хууль /Шинэчилсэн найруулга/-ийн төсөл болон хамт өргөн мэдүүлсэн хуулийн төслүүд; 14/“Төрөөс төмөр замын талаар баримтлах бодлого”-ын хэрэгжилтийг хангах зарим арга хэмжээний тухай” Монгол Улсын Их Хурлын тогтоолын төсөл; 15/Нийтийн өмчийн хууль /Шинэчилсэн найруулга/-ийн төсөл болон хамт өргөн мэдүүлсэн хууль, тогтоолын төслүүд; 16/Эрхтэн, эд, эс шилжүүлэн суулгах тухай хуулийн төсөл болон хамт өргөн мэдүүлсэн хуулийн төслүүд; 17/Цусны донорын тухай хуулийн төсөл болон хамт өргөн мэдүүлсэн хуулийн төслүүд; 18/Цагдаагийн албаны тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүд; 19/Нийгмийн даатгалын ерөнхий хуульд нэмэлт, өөрчлөлт оруулах тухай хуулийн төсөл; 20/Эрүүгийн хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүд; 21/Төлбөрийн чадваргүйдлийн тухай хууль /Шинэчилсэн найруулга/-ийн төсөл болон хамт өргөн мэдүүлсэн хуулийн төслүүд; 22/Шүүхийн шийдвэр гүйцэтгэх байгууллагын тогтолцоо, шийдвэр гүйцэтгэгчийн эрх зүйн байдлын тухай хууль /Шинэчилсэн найруулга/-ийн төсөл болон хамт өргөн мэдүүлсэн хуулийн төслүүд; 23/Арилжааны хуулийн төсөл болон хамт өргөн мэдүүлсэн хуулийн төслүүд; 24/Нийтийн албан тушаалтны хууль бус хөрөнгийг иргэний журмаар нэхэмжлэх, нөхөн төлүүлэх тухай хуулийн төсөл болон хамт өргөн мэдүүлсэн хуулийн төслүүд; 25/Байгаль орчинд нөлөөлөх байдлын үнэлгээний тухай хуульд нэмэлт, өөрчлөлт оруулах тухай хуулийн төсөл; 26/Нэмэгдсэн өртгийн албан татварын тухай хуульд өөрчлөлт оруулах тухай хуулийн төсөл; 27/Онцгой албан татварын тухай хуульд нэмэлт, өөрчлөлт оруулах тухай хуулийн төсөл; 28/Хүнсний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүд; 29/Хөдөө аж ахуйн тухай хуулийн төсөл болон хамт өргөн мэдүүлсэн хуулийн төслүүд; 30/Олон хүүхэд төрүүлж өсгөсөн эхийг урамшуулах тухай хуульд өөрчлөлт оруулах тухай хуулийн төсөл; 31/Хүнсний бүтээгдэхүүний аюулгүй байдлыг хангах тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүд; 32/Шинжлэх ухаан, технологийн тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулиин төслүүд; 33/Боловсролын ерөнхий хуульд нэмэлт, өөрчлөлт оруулах тухай хуулийн төсөл; 34/Монгол Улсын Их Хурлын тухай хуульд нэмэлт оруулах тухай хуулийн төсөл; 35/Нийтээр тэмдэглэх баярын болон тэмдэглэлт өдрүүдийн тухай хуульд нэмэлт оруулах тухай хуулийн төсөл болон хамт өргөн мэдүүлсэн хуулийн төсөл; 36/Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төсөл"
  },
  {
    "id": "75417-3",
    "url": "https://www.parliament.mn/nn/75417/",
    "title": "Улсын Их Хурлын 2025 оны хаврын ээлжит чуулган өндөрлөв",
    "date": "2025-07-09",
    "category": "Хуралдааны тойм",
    "part": 3,
    "totalParts": 3,
    "content": "болон хамт өргөн мэдүүлсэн хуулийн төслүүд; 37/Түгээмэл тархацтай ашигт малтмалын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төсөл; 38/“Монгол Улсын Их Хурлын 2026 оны хаврын ээлжит чуулганы хугацаанд хийх төлөвлөгөөт хяналт шалгалтын цаглавар батлах тухай” Монгол Улсын Их Хурлын тогтоолын төсөл; 39/“Монгол Улсын Их Хурлын 2026 оны хаврын ээлжит чуулганаар хэлэлцэх асуудлын тухай” Монгол Улсын Их Хурлын тогтоолын төсөл. Дараа нь батлагдсан хууль, тогтоолын эцсийн найруулгыг сонслоо. Монгол Улсын Их Хурлын 2025 оны хаврын ээлжит чуулганыг хааж, Улсын Их Хурлын дарга Д. Амарбаясгалан үг хэлэв. Тэрбээр хэлсэн үгэндээ, 126 гишүүнтэй шинэ парламентын 9 дэх бүрэн эрх хэрэгжиж эхэлсэн нэг жилийн хугацаанд нийт 144 хууль, 146 тогтоол бид хэлэлцэн баталсан байна. Үүнээс 2025 оны хаврын ээлжит чуулганы хугацаанд 66 хууль, 59 тогтоол хэлэлцэн баталсныг дурдахын зэрэгцээ хүний эрхийн ноцтой зөрчил, хүнд суртал, авлига, албан тушаалын хэрэг бий болох боломжийг үгүй хийж, Засгийн газарт чиглэл болгож 350 орчим хууль дагасан журмуудыг цэгцлэх Улсын Их Хурлын тогтоол баталсныг онцолж байлаа. Мөн намрын ээлжит чуулган эхлэх хугацааг наашлуулж, 9 дүгээр сарын 15-ны өдрөөс эхлүүлж, төсөв хэлэлцэх хэлэлцүүлгийн үе шатыг шинээр нэмж 4 байсныг 5 үе шаттай болгож өөрчилсөн. Ингэснээр Улсын Их Хурлын гишүүд тойрогтоо төсвийн төслийг мэргэжлийн байгууллага, ард иргэдийн дунд олон талын оролцоог хангаж илүү нухацтай хэлэлцэх эрх зүйн орчин бүрдэж чадсан гэдгийг Улсын их Хурлын дарга онцлон тэмдэглэсэн. Тэрбээр хэлсэн үгийнхээ төгсгөлд, хүртээмжтэй байх, иргэдийн оролцоог хангах, хариуцан тайлагнадаг байх нь Улсын Их Хурлын үнэт зүйлийн нэг гээд чуулганы завсарлагын хугацаанд баталсан хууль тогтоомжоо сонгогч түмэндээ ойлгуулан таниулах ажлыг идэвхтэй хийж, хэлэлцүүлгийн шатанд байгаа болон боловсруулж буй хуулийн төслүүдийн талаар иргэд, олон нийттэй нээлттэй санал солилцож, тэдний дуу хоолой, төлөөлөл байх эрхэм үүргээ нэр төртэй биелүүлэхийг гишүүдээс хүсэж байлаа. Ийнхүү Монгол Улсын Төрийн дуулал эгшиглэснээр Монгол Улсын Их Хурлын 2025 оны хаврын ээлжит чуулган өндөрлөв хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75401-1",
    "url": "https://www.parliament.mn/nn/75401/",
    "title": "Зарим Байнгын хорооны даргыг сонгож, дэд хорооны бүрэлдэхүүний талаарх УИХ-ын тогтоолд нэмэлт, өөрчлөлт оруулах тухай тогтоолын төслийг батлав",
    "date": "2025-07-09",
    "category": "Хуралдааны тойм",
    "part": 1,
    "totalParts": 3,
    "content": "Улсын Их Хурлын 2025 оны хаврын ээлжит чуулганы өнөөдрийн /2025.07.09/ үдээс хойших нэгдсэн хуралдаанаар Улсын Их Хурлын гишүүн П. Сайнзориг нарын 9 гишүүнээс 2025 оны 06 дугаар сарын 19-ний өдөр өргөн мэдүүлсэн Харьяатын тухай хуульд нэмэлт оруулах тухай хуулийн төсөл болон хамт өргөн мэдүүлсэн хуулийн төслийн анхны хэлэлцүүлгийг хийв. Энэ талаарх Хууль зүйн байнгын хорооны санал, дүгнэлтийг Улсын Их Хурлын гишүүн Дав. Цогтбаатар танилцуулсан. Хууль зүйн байнгын хороо 2025 оны 07 дугаар сарын 07-ны өдрийн хуралдаанаараа хуулийн төслүүдийн анхны хэлэлцүүлгийг явуулсан бөгөөд Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.10 дахь хэсэгт заасны дагуу хуулийн төслүүдийг зүйл бүрээр хэлэлцсэн гэдгийг Дав. Цогтбаатар гишүүн дурдсан. Байнгын хорооны хуралдааны үеэр хуулийн төслийн талаар зарчмын зөрүүтэй саналын томьёолол гараагүй тул Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.24 дэх хэсэгт заасны дагуу хуулийн төслийг анхны хэлэлцүүлгээс эцэслэн батлах үе шат руу шилжүүлэх горимын саналыг хуралдаанд оролцсон гишүүдийн олонх дэмжсэн гэв. Хуулийн төсөлтэй холбогдуулан асуулт асууж, үг хэлж, зарчмын зөрүүтэй санал гаргах гишүүн байсангүй. Иймд Байнгын хорооны саналаар хуулийн төслийг анхны хэлэлцүүлгээс эцэслэн батлах үе шат руу шилжүүлэхийг дэмжих эсэхээр санал хураалт явуулсан. Хуралдаанд оролцсон гишүүдийн олонх уг саналыг дэмжсэн тул төслүүдийг эцэслэн батлах бэлтгэл хангуулахаар холбогдох Байнгын хороонд шилжүүлсэн. Үргэлжлүүлэн Засгийн газраас 2025 оны 07 дугаар сарын 03-ны өдөр өргөн мэдүүлсэн Төсвийн тогтвортой байдлын тухай хуульд нэмэлт оруулах тухай хуулийн төслийн эцсийн хэлэлцүүлгийг хийлээ. Төсвийн байнгын хороо хуулийн төслийн эцсийн хэлэлцүүлгийг 2025 оны 07 дугаар сарын 09-ний өдрийн хуралдаанаараа явуулсан бөгөөд энэ талаарх Байнгын хорооны танилцуулгыг Улсын Их Хурлын гишүүн Ж. Баясгалан хийв. Тус танилцуулгад төслийн эцсийн хэлэлцүүлгийг Монгол Улсын Их Хурлын чуулганы хуралдааны дэгийн тухай хуулийн 42 дугаар зүйлд заасны дагуу явуулсан. Нэгдсэн хуралдааны анхны хэлэлцүүлгээр олонхын дэмжлэг авсан саналыг хуулийн төсөлд нэмж тусган, төслийн агуулга, зарчмыг алдагдуулахгүйгээр үг хэллэг, бүтцийн шинжтэй засвар хийснийг дурдсан байлаа. Хуулийн төслийн эцсийн хэлэлцүүлэгт бэлтгэсэн танилцуулгатай холбогдуулан асуулт асууж, үг хэлэх гишүүн байгаагүй тул төслийг эцэслэн батлах бэлтгэл хангуулахаар Төсвийн байнгын хороонд шилжүүлсэн. Мөн өдрийн хуралдаанаар Улсын Их Хурлын гишүүн Ж. Алдаржавхлангаас 2025 оны 05 дугаар сарын 02-ны өдөр өргөн мэдүүлсэн Хот байгуулалтын тухай хууль /Шинэчилсэн найруулга/-д нэмэлт оруулах тухай хуулийн төсөл болон хамт өргөн мэдүүлсэн хуулийн төслүүдийн анхны хэлэлцүүлгийг явуулав. Энэ талаарх Эдийн засгийн байнгын хорооны санал, дүгнэлтийг Улсын Их Хурлын гишүүн Г. Лувсанжамц танилцуулсан. Тэрбээр танилцуулгадаа, Эдийн засгийн байнгын хорооны 2025 оны 06 дугаар сарын 17-ны өдрийн 08 дугаар тогтоолоор хуулийн төслийг Байнгын хороо болон чуулганы нэгдсэн хуралдааны хэлэлцүүлэгт бэлтгэх үүрэг бүхий Ажлын хэсгийг Улсын Их Хурлын гишүүн Г. Лувсанжамцаар ахлуулан, Улсын Их Хурлын гишүүн М. Бадамсүрэн, Р. Батболд, О. Батнайрамдал, Ч. Лодойсамбуу, П. Сайнзориг, А. Ундраа нарын бүрэлдэхүүнтэйгээр байгуулсныг дурдаад Ажлын хэсэг 2025 оны 07 дугаар сарын 07-ны өдөр хуралдсан бөгөөд хууль санаачлагчийн өргөн мэдүүлсэн хуулийн төслийг дэмжиж, анхны хэлэлцүүлгийг эцсийн хэлэлцүүлэгтэй хамтатган явуулах горимын санал гаргасныг Байнгын хорооны хуралдаанд оролцсон гишүүдийн олонх буюу 61.1 хувийн саналаар дэмжсэн гэж байлаа. Байнгын хорооны санал, дүгнэлттэй холбогдуулан Улсын Их Хурлын гишүүн Х. Баасанжаргал асуулт асууж, хариулт авсны дараа Байнгын хорооны саналаар хуулийн төслийн анхны хэлэлцүүлгийг эцсийн хэлэлцүүлэгтэй хамтатган явуулах горимын саналыг хуралдаанд оролцсон гишүүдийн 59.6 хувь нь дэмжив. Иймд хуулийн төслүүдийг эцэслэн батлах бэлтгэл хангуулахаар Эдийн засгийн байнгын хороонд шилжүүлсэн. Зарим Байнгын хорооны дарга нарыг сонголоо Хуралдаан Зарим Байнгын хорооны даргыг сонгох тухай асуудлаар үргэлжилсэн. Энэ талаарх Улсын Их Хурлын Аюулгүй байдал, гадаад бодлогын байнгын хорооны санал дүгнэлтийг Улсын Их Хурлын гишүүн Г. Очирбат, Хүний хөгжил, нийгмийн бодлогын байнгын хорооны санал, дүгнэлтийг Улсын Их Хурлын гишүүн Л. Энхнасан, Өргөдлийн байнгын хорооны санал, дүгнэлтийг Улсын Их Хурлын гишүүн Д. Ганмаа нар тус тус танилцуулав. Тухайлбал, Аюулгүй байдал, гадаад бодлогын байнгын хороо 2025 оны 07 дугаар сарын 09-ний өдрийн хуралдаанаараа уг асуудлыг хэлэлцсэн бөгөөд Улсын Их Хурлын гишүүн Ганзоригийн Тэмүүлэнг Байнгын хорооны даргад улируулан нэр дэвшүүлснийг хуралдаанд оролцсон гишүүдийн олонх дэмжжээ. Мөн Хүний хөгжил, нийгмийн бодлогын байнгын хороо 2025 оны 07 дугаар сарын 09-ний өдрийн хуралдаанаараа уг асуудлыг хэлэлцээд Байнгын хорооны даргад Улсын Их Хурлын гишүүн Бадрах овогтой Найдалааг нэр дэвшүүлсэн байна. Б. Найдалаа нь 1975 онд төрсөн, эхнэр 3 хүүхдийн хамт амьдардаг, 1993 онд Нийслэлийн 23 дугаар сургуульд бүрэн дунд боловсрол эзэмшиж, 1997 онд Санхүү эдийн засгийн дээд сургуулийг бизнесийн удирдлагын бакалавр, 2004 онд Япон улсын Кобе их сургуулийг эдийн засгийн ухааны магистр, хөгжпийн эдийн засагч мэргэжлээр төгссөн. 1997-2002 онд Санхүү эдийн засгийн дээд сургуульд эдийн засгийн онолын багш, 2004-2008 онд Анод болон Хаан банкны Эрсдэлийн удирдлагын газрын захирал, эдийн засагч, 2008-2011 онд МСиЭс группын Юнител ХХК-ийн газрын захирал, 2011-2020 онд Монголын эдийн засгийн форумын гүйцэтгэх захирал, “Тогтвортой, ногоон санхүүжилтийн хөгжил” холбооны гүйцэтгэх захирал, 2016-2024 онд ХҮН намын дарга, Удирдах зөвлөлийн гишүүн, 2024 оноос Монгол Улсын Их Хурлын гишүүнээр сонгогдон ажиллаж байгаа бөгөөд түүнийг Хүний хөгжил, нийгмийн бодлогын байнгын хорооны даргад нэр дэвшүүлснийг хуралдаанд оролцсон гишүүдийн олонх буюу 94.7 хувь нь дэмжсэн хэмээн танилцуулгад дурдсан байв. Түүнчлэн Өргөдлийн байнгын хороо 2025 оны 07 дугаар сарын 09-ний өдрийн хуралдаанаараа дээрх асуудлыг хэлэлцсэн бөгөөд Байнгын хорооны даргад хууль, эрх зүйн мэдлэг боловсрол, ур чадвар болон ажлын туршлагыг харгалзан Улсын Их Хурлын гишүүн Одсүрэнгийн Номинчимэгийг нэр дэвшүүлсэн байна. О. Номинчимэг нь 1998 онд Нийслэлийн ерөнхий боловсролын 2-р дунд сургууль, 2001 онд Монгол Улсын Их Сургуулийн харьяа Монгол-Туркийн хамтарсан байгалийн ухааны төрөлжсөн дунд сургууль, 2004 онд Токиогийн Гадаад Хэлний Их Сургууль, 2008 онд Токиогийн Их Сургуулийг тус тус төгссөн. Эрх зүйч мэргэжилтэй. 2010 онд “Харьцуулсан эрх зүй”-гээр магистрын зэргийг Токиогийн Их Сургуульд, 2015 онд “Хууль зүй”-н магистрын зэргийг Колумбийн хуулийн сургуульд тус тус хамгаалж, амжилттай төгссөн."
  },
  {
    "id": "75401-2",
    "url": "https://www.parliament.mn/nn/75401/",
    "title": "Зарим Байнгын хорооны даргыг сонгож, дэд хорооны бүрэлдэхүүний талаарх УИХ-ын тогтоолд нэмэлт, өөрчлөлт оруулах тухай тогтоолын төслийг батлав",
    "date": "2025-07-09",
    "category": "Хуралдааны тойм",
    "part": 2,
    "totalParts": 3,
    "content": "Тэрбээр 2010-2011 онд \"Мицубиши\" корпорацийн Улаанбаатар салбарын Хууль эрх зүй, ашигт малтмалын төсөл хариуцсан ажилтан, 2011-2017 онд “Хоган Ловеллс Монголиа”-д ахлах хуульч, 2017-2019 онд Өмгөөллийн “Авинекс Партнерс” Хязгаарлагдмал хариуцлагатай нөхөрлөлийг хамтран үүсгэн байгуулж, гишүүнээр, 2019-2021 онд Өмгөөллийн “Номин энд Адвокатс” Хязгаарлагдмал хариуцлагатай нөхөрлөлийг үүсгэн байгуулж, гүйцэтгэх захирлаар, 2021-2022 онд Монгол Улсын Их Хурлын Тамгын газрын Тэргүүн дэд дарга, 2022-2023 онд Монгол Улсын Их Хурлын даргын Хууль зүйн бодлогын зөвлөх, 2023-2024 онд Нийслэлийн Засаг даргын орлогч, 2024 оноос Улсын Их Хурлын гишүүнээр сонгогдон ажиллаж байгааг дурдахын зэрэгцээ Байнгын хорооны даргад Улсын Их Хурлын гишүүн О. Номинчимэгийг нэр дэвшүүлснийг хэлэлцэж, санал хураахад Байнгын хорооны хуралдаанд оролцсон гишүүдийн 100 хувийн саналаар дэмжсэн хэмээн дурдсан байлаа. Нэр дэвшигчээс асуулт асууж, үг хэлэх гишүүн байгаагүй тул Улсын Их Хурлын гишүүн Г. Тэмүүлэнг Байнгын хорооны даргад улируулан сонгох, Хүний хөгжил, нийгмийн бодлогын байнгын хорооны даргад Улсын Их Хурлын гишүүн Б. Найдалаа, Өргөдлийн байнгын хорооны даргад Улсын Их Хурлын гишүүн О. Номинчимэгийг сонгох санал хураалтыг тус тус явуулахад, хуралдаанд оролцсон гишүүдийн олонх дэмжлээ. Иймд энэ талаарх тогтоол батлагдсанд тооцов. Дараа нь “Монгол Улсын Их Хурлын зарим дэд хорооны бүрэлдэхүүний тухай” Улсын Их Хурлын тогтоолд нэмэлт, өөрчлөлт оруулах тухай тогтоолын төслийг хэлэлцсэн. Энэ талаарх Улсын Их Хурлын Байгаль орчин, хүнс, хөдөө аж ахуйн байгуулалтын байнгын хороо болон Хүний хөгжил, нийгмийн бодлогын байнгын хорооны санал, дүгнэлтийг Улсын Их Хурлын гишүүн М. Ганхүлэг, Төрийн байгуулалтын байнгын хорооны санал, дүгнэлтийг Улсын Их Хурлын гишүүн А. Ариунзаяа, Улсын Их Хурлын Төсвийн байнгын хорооны санал, дүгнэлтийг Улсын Их Хурлын гишүүн Ч. Номин, Хууль зүйн байнгын хорооны санал, дүгнэлтийг Улсын Их Хурлын гишүүн Х. Баасанжаргал, Эдийн засгийн байнгын хорооны санал, дүгнэлтийг Улсын Их Хурлын гишүүн Л. Соронзонболд нар тус тус танилцуулав. Улсын Их Хурлын дээрх зургаан Байнгын хороо 2025 оны 07 дугаар сарын 09-ний өдрийн хуралдаанаараа эрхлэх асуудлын хүрээнд харьяалагдах дэд хорооны бүрэлдэхүүний асуудлыг хэлэлцсэн. Улсын Их Хурлын Байгаль орчин, хүнс, хөдөө аж ахуйн байнгын хороо Агаар орчны бохирдлын дэд хороог Улсын Их Хурлын гишүүн Н. Алтаншагай, Б. Бат-Эрдэнэ, У. Отгонбаяр, Н. Наранбаатар, С. Замира, А. Ундраа, Ж. Золжаргал, С. Одонтуяа, Л. Мөнхбаясгалан, Ж. Чинбүрэн нарын, Хүнс, хөдөө аж ахуйн дэд хороог Улсын Их Хурлын гишүүн М. Мандхай, Ж. Батжаргал, Ц. Идэрбат, З. Мэндсайхан, С. Лүндэг, Б. Мөнхсоёл, Ц. Туваан, Д. Жаргалсайхан, Ц. Мөнхбат, Т. Мөнхсайхан, П. Батчимэг нарын бүрэлдэхүүнтэй байгуулахыг Байнгын хорооны хуралдаанд оролцсон гишүүдийн олонх дэмжив. Улсын Их Хурлын Төрийн байгуулалтын байнгын хороо Бүсчилсэн хөгжлийн дэд хороог Улсын Их Хурлын гишүүн М. Бадамсүрэн, Ж. Бат-Эрдэнэ, T. Болормаа, Ц. Идэрбат, Н. Номтойбаяр, Б. Пүрэвдорж, Ц. Сандаг-Очир, Ц. Туваан, Г. Уянгахишиг нарын, Ёс зүйн дэд хороог УИХ-ын гишүүн О. Алтангэрэл, А. Ариунзаяа, Б. Баярбаатар, Ч. Лодойсамбуу, Ч. Номин, О. Саранчулуун, Б. Хэрлэн, Д. Энхтуяа, Ө. Шижир нарын бүрэлдэхүүнтэй байгуулахыг Байнгын хорооны хуралдаанд оролцсон гишүүдийн олонх дэмжсэн. Улсын Их Хурлын Төсвийн байнгын хороо Төсвийн зарлагын хяналтын дэд хороонын бүрэлдэхүүнд Улсын Их Хурлын гишүүн Ж. Алдаржавхлан, Ч. Номин нарыг нэмэхийг саналыг Байнгын хорооны хуралдаанд оролцсон гишүүдийн олонх дэмжив. Мөн Улсын Их Хурлын Хууль зүйн байнгын хороо Хүний эрхийн дэд хороог Улсын Их Хурлын гишүүн Х. Баасанжаргал, М. Нарантуяа-Нара, О. Номинчимэг, П. Сайнзориг, Х. Тэмүүжин, Г. Уянгахишиг, С. Эрдэнэболд, Л. Соронзонболд, Б. Энхбаяр, О. Алтангэрэл, Б. Баярбаатар, Ж. Баярмаа нарын бүрэлдэхүүнтэй байгуулахыг Байнгын хорооны хуралдаанд оролцсон гишүүдийн олонх дэмжсэн. Улсын Их Хурлын Хүний хөгжил, нийгмийн бодлогын байнгын хороо Боловсрол, шинжлэх ухааны дэд хороог Улсын Их Хурлын гишүүн Ц. Баатархүү, Д. Бум-Очир, Ж. Галбадрах, А. Ганбаатар, С. Зулпхар, Ц. Мөнхтуяа, Д. Рэгдэл, Г. Хосбаяр, Б. Хэрлэн нарын, Соёл, спорт, залуучуудын дэд хороог Ш. Бямбасүрэн, Д. Ганмаа, М. Ганхүлэг, М. Нарантуяа-Нара, О. Саранчулуун, М. Сарнай, Д. Энхтуяа, М. Энхцэцэг, С. Эрдэнэбат нарын бүрэлдэхүүнтэй байгуулахыг Байнгын хорооны хуралдаанд оролцсон гишүүдийн олонх дэмжсэн. Улсын Их Хурлын Эдийн засгийн байнгын хорооны Аялал жуулчлалын хөгжлийн дэд хороог Улсын Их Хурлын гишүүн Р. Батболд, Н. Батсүмбэрэл, Ш. Бямбасүрэн, Г. Лувсанжамц, Э. Одбаяр, Б. Тулга, М. Энхцэцэг нарын, Жижиг, дунд үйлдвэрлэлийн хөгжлийн дэд хороог Улсын Их Хурлын гишүүн Ж. Алдаржавхлан, Ц. Баатархүү, М. Бадамсүрэн, О. Батнайрамдал, П. Батчимэг, Ж. Ганбаатар, Р. Сэддорж нарын, Инновац, цахим бодлогын хөгжлийн дэд хороог Улсын Их Хурлын гишүүн Ч. Анар, Ц. Баатархүү, Р. Батболд, Ж. Бат-Эрдэнэ, Х. Булгантуяа, П. Ганзориг, Б. Жаргалан, Л. Соронзонболд, Б. Тулга нарын, Тогтвортой хөгжлийн зорилгын дэд хороог Улсын Их Хурлын гишүүн Б. Заяабал, Г. Лувсанжамц, М. Мандхай, Б. Найдалаа, Б. Пунсалмаа, А. Ундраа, Б. Уянга, С. Цэнгүүн нарын бүрэлдэхүүнтэй байгуулахыг дэмжсэн гэдгийг Байнгын хороодын танилцуулгад тус тус дурдсан байлаа. Ингээд “Монгол Улсын Их Хурлын зарим дэд хорооны бүрэлдэхүүний тухай” Улсын Их Хурлын тогтоолд нэмэлт, өөрчлөлт оруулах тухай тогтоолын төслийг батлах санал хураалтыг явуулахад, хуралдаанд оролцсон гишүүдийн олонх тус тус дэмжив. “Засгийн газрын өрийн баталгаа гаргах зөвшөөрөл олгох тухай” тогтоолын төслийн анхны хэлэлцүүлгийг хийлээ Засгийн газраас 2025 оны 07 дугаар сарын 07-ны өдөр өргөн мэдүүлсэн “Засгийн газрын өрийн баталгаа гаргах зөвшөөрөл олгох тухай” Улсын Их Хурлын тогтоолын төсөл анхны хэлэлцүүлгийг хийлээ. Улсын Их Хурлын Төсвийн байнгын хороо уг асуудлыг 2025 оны 07 дугаар сарын 09-ний өдрийн хуралдаанаараа хэлэлцсэн бөгөөд энэ талаарх Байнгын хорооны санал, дүгнэлтийг Улсын Их Хурлын гишүүн П. Сайнзориг танилцуулав. Тэрбээр танилцуулгадаа, “Тогтоолын төслийг хэлэлцэх үед Улсын Их Хурлын гишүүдээс зарчмын зөрүүтэй санал гаргаагүй тул Улсын Их Хурлын гишүүн, Төсвийн байнгын хорооны дарга Х. Ганхуяг тогтоолын төслийг анхны хэлэлцүүлгээр нь батлах горимын саналыг гаргасныг хуралдаанд оролцсон гишүүдийн олонх дэмжсэнийг онцолсон. Төслийн талаар Улсын Их Хурлын гишүүн Б. Түвшин төслийн санхүүжилт, өртөг зардлын талаар тодруулав. Нийслэлийн Засаг дарга бөгөөд Улаанбаатар хотын захирагч Х. Нямбаатар хариултдаа, Төслийн замын нийт өртөг 918 сая ам. доллар бөгөөд ТЭЗҮ боловсруулсан. Энэхүү үнийн дүнд нийтдээ 3800 нэгж талбар газар чөлөөлөлтийн өртөг 214 сая ам. доллароор тооцогдсоныг дурдаад ойролцоогоор 10 жилийн дотор төслийн гаргасан зардлыг эргэн тоолуураараа төлөх нөхцөлтэй. Харин зардал төлөгдөж чадаагүй тохиолдолд Засгийн газрын баталгаа руугаа шилжинэ. Үүнийг Засгийн газар өр төлбөрийг нь төлнө гэсэн агуулгаар ойлгож болохгүй гэж байлаа. Энэ үеэр Улсын Их Хурал дахь АН-ын бүлгийн дарга О."
  },
  {
    "id": "75401-3",
    "url": "https://www.parliament.mn/nn/75401/",
    "title": "Зарим Байнгын хорооны даргыг сонгож, дэд хорооны бүрэлдэхүүний талаарх УИХ-ын тогтоолд нэмэлт, өөрчлөлт оруулах тухай тогтоолын төслийг батлав",
    "date": "2025-07-09",
    "category": "Хуралдааны тойм",
    "part": 3,
    "totalParts": 3,
    "content": "Цогтгэрэл уг асуудлыг нягтлан үзэж, мэдээлэл авах шаардлагатай тул тус намын бүлгээс 30 минутын завсарлага авахаар мэдэгдсэнийг хуралдаан даргалагч зөвшөөрөв хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75376,
    "url": "https://www.parliament.mn/nn/75376/",
    "title": "Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төслийг баталж, Байнгын хороодын бүрэлдэхүүнийг шинэчлэв",
    "date": "2025-07-09",
    "category": "Хуралдааны тойм",
    "content": "Монгол Улсын Их Хурлын чуулганы өнөөдөр (2025.07.09)-ийн үдээс өмнөх нэгдсэн хуралдаан Улсын Их Хурлын гишүүн Х. Тэмүүжин, О. Цогтгэрэл, А. Ариунзаяа, Б. Бат-Эрдэнэ, Х. Булгантуяа нарын өргөн мэдүүлж, нэгтгэсэн Монгол Улсын Их Хурлын тухай хуульд нэмэлт, өөрчлөлт оруулах тухай болон хамт өргөн мэдүүлсэн хуулийн төслүүдийн эцсийн хэлэлцүүлгээр эхэллээ. Хуулийн төслүүдийг эцсийн хэлэлцүүлэгт бэлтгэсэн талаарх Төрийн байгуулалтын байнгын хорооны танилцуулгыг Улсын Их Хурлын гишүүн, Ёс зүй, дэгийн байнгын хорооны дарга Б. Баярбаатар хийлээ. Монгол Улсын Их Хурлын чуулганы хуралдааны дэгийн тухай хуульд заасны дагуу хуралдаан даргалагчаас гүйцээн боловсруулах чиглэл өгсөн нэг, анхны хэлэлцүүлгээр дэмжигдсэн, мөн Хууль зүйн байнгын хорооноос дэмжсэн төслийн зүйл, хэсэг, заалт өөр хоорондоо эсхүл бусад хуультай зөрчигдсөн талаарх хууль зүйн дүгнэлттэй холбоотой зургаа, нийт долоон зарчмын зөрүүтэй саналын томьёоллоор санал хураалт явуулахад Төрийн байгуулалтын Байнгын хорооны хуралдаанд оролцсон гишүүдийн олонх дэмжжээ. Тус Байнгын хорооны танилцуулгатай холбогдуулан Улсын Их Хурлын гишүүн Д. Бум-Очир Улсын Их Хурлын хуралдаанд худал мэдээлэл ирүүлэх, буруу ташаа мэдээлэл танилцуулах тухай асуудалд зөвхөн чуулганы нэгдсэн хуралдаанд гэж заасныг дурдаж, үүнд Байнгын хорооны хуралдааныг оруулах боломж бий эсэхийг асууж хариулт авсан бол Улсын Их Хурлын дэд дарга Б. Пүрэвдорж хянан шалгах түр хороог Улсын Их Хурал дахь сөрөг хүчний гишүүдээс даргалах тухай зохицуулалт бол ямар ч үр дүнгүй ажилладаг, хэн нэгэн Улсын Их Хурлын гишүүн, дарга, сайд нарын хүн очиж, ашиглаж завшдаг байдлыг засаж залруулах ач холбогдолтойг тайлбарлав. Мөн Улсын Их Хурлын гишүүн Б. Баярбаатар Ёс зүй, дэгийн байнгын хороо өнгөрсөн хугацаанд төрйн албан хаагчийн ёс зүйн асуудалд анхаарал хандуулж, үр дүнтэй ажилласан талаар танилцууллаа. Хэлэлцэж буй хуулийн төслүүдтэй холбогдуулан Төрийн байгуулалтын байнгын хорооноос бэлтгэсэн зарчмын зөрүүтэй долоон саналаар нэг бүрчлэн санал хураалт явуулахад Улсын Их Хурлын чуулганы нэгдсэн хуралдаанд оролцсон гишүүдийн олонх дэмжлээ. Мөн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн нэгтгэсэн төслийг эцэслэн батлах тухай санал хураалт явуулахад Улсын Их Хурлын чуулганы нэгдсэн хуралдаанд оролцсон гишүүдийн 85.4 хувь нь, хамт өргөн мэдүүлсэн хуулийн төслүүдийг мөнхүү Улсын Их Хурлын чуулганы нэгдсэн хуралдаанд оролцсон гишүүдийн олонх дэмжин батлав. Ингээд батлагдсан хуулиудын эцсийн найруулгыг сонслоо. Үүний дараа Монгол Улсын Их Хурлын Байнгын хорооны бүрэлдэхүүнийг шинэчлэн батлах тухай Улсын Их Хурлын тогтоолын төслийг хэлэлцлээ. Тогтоолын төслийг хуралдаан даргалагч, Улсын Их Хурлын дэд дарга Х. Булгантуяа уншиж танилцуулав. Тогтоолоор Улсын Их Хурлын Аюулгүй байдал, гадаад бологын, Байгаль орчин, хүнс, хөдөө аж ахуйн, Өргөдлийн, Төрийн байгуулалтын, Төсвийн, Хууль зүйн, Хүний хөгжил, нийгмийн бодлогын, Эдийн засгийн гэсэн нийт найман Байнгын хорооны бүрэлдэхүүнийг нэр бүрчлэн батлахаар тусгасныг Улсын Их Хурлын чуулганы нэгдсэн хуралдаанд оролцсон гишүүдийн 64.1 хувийн саналаар баталлаа. “Засгийн газрын өрийн баталгаа гаргах зөвшөөрөл олгох тухай” Улсын Их Хурлын тогтоолын төслийн хэлэлцэх, эсэх хэлэлцүүлгийг үүнийг дараа явуулав. Тогтоолы төслийн талаарх хууль санаачлагчийн илтгэлийг Сангийн сайд Б. Жавхлан уншиж танилцууллаа. Засгийн газрын өрийн удирдлагын 2023-2025 оны стратегийн баримт бичигт эдийн засаг болон нийгмийн үр өгөөж өндөртэй төслийг хэрэгжүүлэх бэлтгэл ажил хангагдсан, Шинэ сэргэлтийн бодлогод нийцсэн төслүүдийн санхүүжилтийн эх үүсвэрт Засгийн газрын өрийн баталгаа гаргах замаар дэмжлэг үзүүлнэ гэж заасны дагуу шинэ тойрог зам буюу “Нэгдүгээр тойрог зам” төслийг санхүүжүүлэх зорилгоор 2025 онд авах 260.3 сая ам. долларын зээлийн 85.0 хувьд Засгийн газрын өрийн баталгаа гаргуулах хүсэлтийг Нийслэлийн Засаг даргын Тамгын газраас ирүүлснийг тэрбээр дурдаж, хүсэлтийг Сангийн яам судлан тогтоолын төсөл боловсруулсныг танилцууллаа. Баталгаа гаргуулагч болон төсөл нь Өрийн удирдлагын тухай хуульд заасан шалгууруудын бүрэн хангаж байгаа гэж Сангийн яам үзсэн боловч эрсдэлийн түвшнийг “дундаж” хэмээн үнэлсэн байна. “Нэгдүгээр тойрог зам” төсөл хэрэгжсэнээр Улаанбаатар хотын гол гудамжуудын түгжрэл дунджаар 20.0 хувиар буурч, замын хөдөлгөөний дундаж хурд 23.3 хувиар өснө гэж тооцож буйг Сангийн сайд онцлов. Улсын Их Хурлын тогтоолын төслийн талаарх Төсвийн байнгын хорооны санал дүгнэлтийг тус Байнгын хорооны дарга Х. Ганхуяг танилцууллаа. Нийслэлийн хөрөнгө оруулалтын газарт 2025 оны төсвийн жилд багтаан Засгийн газрын өрийн баталгаа гаргах зөвшөөрөл олгосноор замын хөдөлгөөний түгжрэл, алдаж байгаа цаг хугацаанаас үүдэлтэй нийгэм, эдийн засаг, байгаль орчин, хүний эрүүл мэндэд үзүүлэх сөрөг нөлөөллийг багасгана гэж Засгийн газар үзсэн байгааг тэрбээр танилцуулсан юм. Байнгын хорооны хуралдаанаар тогтоолын төслийг хэлэлцэх үед Улсын Их Хурлын гишүүдээс асуулт, санал гараагүй, санал хураалт явуулахад хуралдаанд оролцсон гишүүдийн олонх тогтоолын төслийг хэлэлцэхийг дэмжсэн байна. Хууль санаачлагчийн илтгэл болон Төсвийн байнгын хорооны санал дүгнэлттэй холбогдуулан Улсын Их Хурлын гишүүн П. Сайнзориг, Д. Пүрэвдаваа, Г. Уянгахишиг, Ц. Мөнхбат, Дав. Цогтбаатар, Улсын Их Хурлын дэд дарга Б. Пүрэвдорж нар асуулт асууж, үг хэлэв. Улсын Их Хурлын гишүүд “Нэгдүгээр тойрог зам” төслийн эдийн засаг, нийгмий нөлөөлөл, ач холбогдол, зээлийг эргэн төлөх нөхцөл, эрсдэл, үр өгөөжийн тооцоо, олон нийтэд асуудлыг хэрхэн таниулсан, дараа дараагийн жилүүдэд авах зээлийн хэмжээ, гүйцэтгэгчтэй байгуулах гэрээний төрөл, төсөл хэрэгжүүлэгч компанийг сонгон шалгаруулах цар хүрээ, мэргэжлийн болон хяналтын байгууллагуудын оролцоог хангах, дэд бүтцийн төслүүдийн төсөвт өртгийн өсөлт, “Эрдэнэс Тавантолгой” компаниас санхүүжүүлэх 15.0 хувийн санхүүжилтийн боломж ямар байгааг болон шаардлага хангасан аймгууд бонд гаргахыг Засгийн газар хэрхэн дэмжиж байгаа зэргийг асууж, Сангийн сайд Б. Жавхлан, Нийслэлийн Засаг дарга Х. Нямбаатар нараас дэлгэрэнгүй хариулт авсан юм. Шинэ тойрог авто зам нь зөвхөн хот доторх хөдөлгөөнийг зохицуулаад зогсохгүй нийслэл орчмын бүс нутгийн хөгжил, авто замын сүлжээг өргөжүүлэх стратегийн ач холбогдолтой. Тус зам нь Улаанбаатар хот руу чиглэсэн улс, орон нутгийн гол замуудыг захад нь холбох тул хотоос хотоор дайран өнгөрдөг урсгалыг сааруулж, орон нутгийн тээвэр хотын гудамжаар дамжин түгжрэл үүсгэдэг байдлыг зогсооно. Тухайлбал, нэгдүгээр тойрог замын трассыг төлөвлөхдөө баруун хойд зүгт Дархан-Уул аймаг руу гарах зам, зүүн урд зүгт Налайх, Чойр чиглэлийн зам, урд талд Хөшигийн хөндийн шинэ нисэх онгоцны буудал руу чиглэсэн хурдны замтай тус тус холбох юм. Санал хураалт явуулахад Улсын Их Хурлын чуулганы нэгдсэн хуралдаанд оролцсон гишүүдийн олонх дэмжсэнээр “Засгийн газрын өрийн баталгаа гаргах зөвшөөрөл олгох тухай” Улсын Их Хурлын тогтоолын төслийг анхны хэлэлцүүлэгт бэлтгүүлэхээр Төсвийн байнгын хороонд шилжүүллээ гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": "75373-1",
    "url": "https://www.parliament.mn/nn/75373/",
    "title": "“Зээлийн хүүг бууруулах хүрээнд авах зарим арга хэмжээний тухай” УИХ-ын тогтоолын төслийг эцэслэн баталж, зарим Байнгын хороодын дарга нарыг сонголоо",
    "date": "2025-07-08",
    "category": "Хуралдааны тойм",
    "part": 1,
    "totalParts": 3,
    "content": "Улсын Их Хурлын чуулганы өнөөдрийн /2025.07.08/ үдээс хойших нэгдсэн хуралдаанаар Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн эцсийн хэлэлцүүлгийг явууллаа. Төрийн байгуулалтын байнгын хороо 2025 оны 07 дугаар сарын 07-ны өдрийн хуралдаанаараа Монгол Улсын Их Хурлын чуулганы хуралдааны дэгийн тухай хуулийн 42 дугаар зүйлд заасан журмын дагуу Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн эцсийн хэлэлцүүлгийг явуулсан талаарх Төрийн байгуулалтын байнгын хорооны танилцуулгыг УИХ-ын гишүүн О. Алтангэрэл уншиж дуулгав. Байнгын хороо чуулганы нэгдсэн хуралдаанаар хуулийн төслүүдийн анхны хэлэлцүүлгийг явуулах үед хуралдаан даргалагчаас өгсөн гүйцээн боловсруулах чиглэлийн дагуу Монгол Улсын Их Хурлын чуулганы хуралдааны дэгийн тухай хуулийн 42 дугаар зүйлийн 42.2.1-д заасныг баримтлан 1 санал хураалт явуулж, хуралдаанд оролцсон гишүүдийн олонх дэмжсэн гэдгийг танилцуулгадаа дурдсан. Хуулийн төслүүдийн эцсийн хэлэлцүүлэгтэй холбогдуулан УИХ-ын гишүүд асуулт асууж, хариулт авсан. Тухайлбал, УИХ-ын гишүүн П. Мөнхтулга, Улсын хэмжээнд жилдээ гарч буй зам тээврийн ослын 28 мянган даатгалын тохиолдолд бүртгэгддэг гэсэн статистик байна. Үүний 40 хувь нь араас мөргөх, эгнээ байр буруу эзэлсэн гэсэн маргах шаардлагагүй тохиолдол гэж бүртгэгджээ. Ийм тохиолдлыг шийдэхийн тулд цагдаа ирж тодорхойлолт гаргах, даатгалын шуурхай алба ирж баталгаажуулах гээд цаг алддаг. Гэтэл зөрчил гаргасан машины урт түгжрэл бий болдог. Энэ асуудлыг цахим аргаар шийднэ гэж хуулийн төсөлд тусгасан байна. Цахим аргаар шийдэх дэд бүтэц нь бий болсон уу гээд, энэ ажлыг төр хийх үү, хувийн хэвшил хийх үү хэмээн тодруулав. Нийслэлийн Засаг даргын Тамгын газрын Хууль тогтоомж, гэрээ, эрх зүйн газрын М.Үнэнбат, Жолоочийн даатгалын тухай хуульд оруулж буй гол өөрчлөлт нь тухайн осолд холбогдсон хоёр жолооч ямар нэгэн маргаангүй байвал даатгалын маягт бөглөөд даатгалынхаа компани руу илгээн асуудлаа шийдвэрлүүлэх зохицуулалт юм. Гэхдээ ослын улмаас хэн нэгний эрүүл мэнд, амь нас хохироогүй байвал энэ зохицуулалт үйлчилнэ. Хоёр жолооч маргаан үүсгэсэн бол даатгалын ажилтан, цагдаа дуудах зохицуулалт нь хэвээр байгаа. Осол гаргасан хоёр тээврийн хэрэгслийн жолооч ослыг баримтжуулаад гэрээ хийсэн даатгалын компанид илгээнэ. Даатгалын компани шалгаж үзээд, тухайн гаргасан зөрчил нь ямар нэгэн эргэлзээ төрүүлсэн тохиолдолд ойр орчмынх нь хяналтын камераар баталгаажуулах эрхтэй болж байгаа гэсэн хариулт өгсөн. УИХ-ын гишүүн Б. Хэрлэн, Гэр хорооллын хөгжлийн сан ямар статустайгаар үйл ажиллагаагаа явуулахыг тодруулсан. Тус сан нь Нийслэлийн орон сууцын корпорацын дэргэд үйл ажиллагаа явуулах уу, нийслэлийн Засаг даргын шууд удирдлагад байх уу, бие дааж үйл ажиллагаагаа явуулах уу гээд, сангийн хөрөнгө бүрдүүлэлт, зарцуулалтын ил тод, нээлттэй байдлыг хэрхэн хангах талаар лавласан юм. Нийслэлийн Засаг дарга Х. Нямбаатар, сан бие даасан хэлбэрээр үйл ажиллагаа явуулна. Сангийн хөрөнгө бүрдүүлэлт, зарцуулалтын мэдээлэл нээлттэй, ил тод буюу шилэн данс хөтөлнө. Жил бүр тайлангаа нийслэлийн ИТХ-д танилцуулна. Энэ санг яаран байгуулах гээд буйн шалтгааныг энд тодруулж хэлье. Өнгөрсөн жилүүдэд олон улсын хөгжлийн сангууд болон гадны хөнгөлөлттэй зээл тусламжаар орон сууцын хорооллууд Улаанбаатар хотод баригдаад эхнээсээ ашиглалтад орох гэж байна. Тухайлбал, Баянхошуу, Шар хаданд 800 гаруй айлын орон сууцын хорооллын ажлын гүйцэтгэл 98 хувьтай байна. Баянголын аманд БНСУ-ын хөнгөлөлттэй зээлээр 2008 айлын орон сууц, Баянбүрдийн орчим 1008 айлын орон сууцууд баригдаж байна. Хөрөнгө оруулалтын ихэнх нь урт хугацаатай хөгжлийн зээл учраас эргэн төлөгдөх шаардлагатай. Тийм учраас орон сууцыг худалдан борлуулж, орлогоор нь дэд бүтэц татсан гэр хорооллын газруудыг чөлөөлөхөд зориулахаар төлөвлөсөн. Чөлөөлсөн газруудаа барилгын компаниудад шилжүүлж, барилгын компаниуд тэрхүү газар дээр барилга бариад борлуулсан орлогын тодорхой хувийг газар чөлөөлөлтийн санд эргэж төвлөрүүлэх юм. Ийм байдлаар сангийн хөрөнгө эргэж нөхөгдөж явна. Нийслэл Улаанбаатар хот өнгөрсөн жил гаруйн хугацаанд 2 санг амжилттай ажиллуулж байна. Нийтийн тээврийг хөгжүүлэх сан огт ажилладаггүй байсан бол одоо 40 гаруй тэрбум төгрөгийн эргэлт хийгээд байна. Мөн Хот тохижилтын тоног төхөөрөмжийн сан байгуулсан. Өөрөөр хэлбэл, портер машины ачаан дээрээс хүрзээр давс цацдагийг халж тоног төхөөрөмжүүдийг хувийн сектор, орон нутгийн өмчит байгууллагуудад авч өгсөн. Эргэн төлөлтийг нь тухайн санд төвлөрүүлэх замаар ашигтай ажиллаж байгаа гэсэн хариулт өгөв. Гишүүд асууж, хариулт авсаны дараа зарчмын зөрүүтэй саналын томьёоллоор санал хураалт явуулан хуулийн төслийг эцэслэн батлах бэлтгэл хангуулахаар Төрийн байгуулалтын байнгын хороонд шилжүүллээ. Хуулийн төслүүдийн хэлэлцэх эсэх асуудлыг шийдвэрлэж, Төсвийн тогтвортой байдлын тухай хуульд нэмэлт оруулах тухай хуулийн төслийг эцсийн хэлэлцүүлэгт шилжүүллээ Дараа нь Төсвийн тогтвортой байдлын тухай хуульд нэмэлт оруулах тухай хуулийн төслийн хэлэлцэх эсэх асуудлыг үргэлжлүүлэн явуулав. Хуулийн төслийн хэлэлцүүлгийг үдээс өмнөх хуралдаанаар эхлүүлсэн бөгөөд УИХ-ын гурван гишүүн асуулт асууж, хариулт авсан юм. Үдээс хойших хуралдаанаар хийсэн хэлэлцүүлгийн үеэр УИХ-ын гишүүн Ж. Баярмаа асуулт асууж, байр сууриа илэрхийлсний дараа хуулийн төслүүдийг үзэл баримтлалын хүрээнд хэлэлцэхийг дэмжье гэсэн саналын томьёоллоор санал хураалт явуулахад хуралдаанд оролцсон гишүүдийн олонх хэлэлцэхийг дэмжсэн учир анхны хэлэлцүүлэгт бэлтгүүлэхээр Төсвийн байнгын хороонд шилжүүлэв. Энэхүү хэлэлцүүлгийн дараа Төсвийн байнгын хороо хуралдаж хуулийн төслийн анхны хэлэлцүүлгийг явуулсан бөгөөд Төсвийн байнгын хорооны санал, дүгнэлтийг УИХ-ын гишүүн Дав. Цогтбаатар уншиж дуулгасны дараа Байнгын хорооноос танилцуулсан зарчмын зөрүүтэй саналын томьёоллоор санал хураалт явуулж, хуулийн төслийг эцсийн хэлэлцүүлэгт бэлтгүүлэхээр Төсвийн байнгын хороонд шилжүүлсэн юм. Мөн хуралдаанаар Нийтийн өмчийн хууль /Шинэчилсэн найруулга/-ийн төсөл болон хамт өргөн мэдүүлсэн хууль, тогтоолын төслүүд, Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийг хэлэлцэх эсэх асуудлаар санал хураалт явууллаа. Дээрх хуулийн төслүүдийг хэлэлцэх эсэхтэй холбоотой хэлэлцүүлэг үдээс өмнөх хуралдаанаар болж, УИХ-ын гишүүд асуулт асууж, үг хэлсэн юм. Ингээд санал хураалт явуулахад хуралдаанд оролцсон гишүүдийн олонх хэлэлцэхийг дэмжсэн учир анхны хэлэлцүүлэгт бэлтгүүлэхээр холбогдох байнгын хороодод шилжүүллээ."
  },
  {
    "id": "75373-2",
    "url": "https://www.parliament.mn/nn/75373/",
    "title": "“Зээлийн хүүг бууруулах хүрээнд авах зарим арга хэмжээний тухай” УИХ-ын тогтоолын төслийг эцэслэн баталж, зарим Байнгын хороодын дарга нарыг сонголоо",
    "date": "2025-07-08",
    "category": "Хуралдааны тойм",
    "part": 2,
    "totalParts": 3,
    "content": "“Монгол Улс дахь хүний эрх, эрх чөлөөний байдлын талаарх 24 дэх илтгэл, эрүү шүүлтээс урьдчилан сэргийлэх асуудал эрхэлсэн гишүүний тайланг хэлэлцсэнтэй холбогдуулан авах зарим арга хэмжээний тухай” Улсын Их Хурлын тогтоолын төслийг эцэслэн батлав Мөн хуралдаанаар “Монгол Улс дахь хүний эрх, эрх чөлөөний байдлын талаарх 24 дэх илтгэл, эрүү шүүлтээс урьдчилан сэргийлэх асуудал эрхэлсэн гишүүний тайланг хэлэлцсэнтэй холбогдуулан авах зарим арга хэмжээний тухай” Улсын Их Хурлын тогтоолын төслийг хэлэлцлээ. Монгол Улсын Хүний эрхийн Үндэсний Комиссоос 2025 оны 04 дүгээр сарын 04-ний өдөр Улсын Их Хуралд ирүүлсэн Монгол Улс дахь хүний эрх, эрх чөлөөний байдлын талаарх 24 дэх илтгэлийг Улсын Их Хурлын 2025 оны 05 дугаар сарын 01-ний өдөр чуулганы нэгдсэн хуралдаанаар хэлэлцэж, хуралдаан даргалагчаас Хүний эрхийн Үндэсний Комиссоос дэвшүүлсэн зургаан бүлэг саналыг Байнгын хороодоор хэлэлцүүлж, холбогдох тогтоол, шийдвэрийг боловсруулж Улсын Их Хурлын чуулганы нэгдсэн хуралдаанд танилцуулж, хэлэлцүүлэхийг Хууль зүйн байнгын хороонд үүрэг болгосны дагуу Төрийн байгуулалтын байнгын хороо, Инновац, цахим бодлогын байнгын хороо, Нийгмийн бодлогын байнгын хороо, Ёс зүй, дэгийн байнгын хороод эрхлэх асуудлынхаа хүрээнд уг илтгэлийг хэлэлцэж холбогдох санал, дүгнэлтээ Хууль зүйн байнгын хороонд ирүүлсэн байна. Хууль зүйн байнгын хороо 2025 оны 06 дугаар сарын 18-ны өдрийн 08 дугаар тогтоолоор “Монгол Улс дахь хүний эрх, эрх чөлөөний байдлын талаарх 24 дэх илтгэл, Эрүү шүүлтээс урьдчилан сэргийлэх асуудал эрхэлсэн гишүүний 2024 оны тайланг хэлэлцсэнтэй холбогдуулан авах зарим арга хэмжээний тухай\" Улсын Их Хурлын тогтоолын төсөл боловсруулах үүрэг бүхий ажлын хэсгийг УИХ-ын гишүүн Б. Энхбаяраар ахлуулж, УИХ-ын гишүүн Н. Алтанхуяг, П. Сайнзориг, Х. Тэмүүжин, Г. Уянгахишиг нарын бүрэлдэхүүнтэй байгуулан ажиллаж, бусад Байнгын хороодоос ирүүлсэн санал, дүгнэлтийг нэгтгэн Улсын Их Хурлын тогтоолын төсөл боловсруулсныг Хууль зүйн байнгын хороо 2025 оны 07 дугаар сарын 07-ны өдрийн хуралдаанаараа хэлэлцжээ. Тус байнгын хорооны санал, дүгнэлтийг УИХ-ын гишүүн У. Отгонбаяр танилцуулсан юм. Байнгын хорооны хуралдааны үеэр УИХ-ын гишүүн Д. Цогтбаатар шүүхийн ил тод байдлын чиглэлээр гаргасан зөвлөмжүүд шат шатандаа хэрхэн хэрэгжиж байгаа талаар, Хүний эрхийн Үндэсний Комиссоос гаргасан тодорхой зөвлөмжүүдээс хэрэгжээгүй, анхааралд өртөөгүй байгаа асуудал байгаа эсэх талаар, УИХ-ын гишүүн О. Номинчимэг сонгуулийн санхүүжилтийн ил тод байдал, зардлыг бууруулах, тэгш өрсөлдөөнийг хангах зорилгоор гарсан зөвлөмж болон Цэцийн дүгнэлтүүдийг хэрэгжүүлэх, мөн тойргийн сонгогчдын тооны харьцааг тэнцвэржүүлэх зэрэг асуудлуудад улс төрийн намууд манлайлан Улсын Их Хурлын түвшинд шийдвэрлэх нь зохимжтой бөгөөд эдгээр асуудлуудыг Засгийн газарт даалгах нь хэр зохистой талаар, УИХ-ын гишүүн Х. Баасанжаргал тогтоолын төсөл дэх бэлгийн хүчирхийллийн хохирогч хүүхдийн эрхийг хамгаалах талаарх асуудлыг Гэр бүл, хүүхдийн шүүх байгуулахтай холбогдуулан уялдаа холбоог хангаж, салбар дундын зохицуулалтыг тогтоолд тусгах, тодорхой чиг үүргээр даалгах боломжтой эсэх талаар тус тус асуулт асууж, хариулт авсан гэлээ. Байнгын хорооны хуралдаанд оролцсон гишүүдийн олонх тогтоолын төслийг чуулганы нэгдсэн хуралдаанаар хэлэлцүүлэх нь зүйтэй гэж үзсэн байна. Хэлэлцэж буй асуудалтай холбогдуулан УИХ-ын гишүүн Х. Баасанжаргал, С. Эрдэнэболд нар асуулт асууж үг хэлсэн. Эцэст нь санал хураалт явуулахад хуралдаанд оролцсон гишүүдийн олонх тогтоолын төслийг батлахыг дэмжлээ. “Төрийн үйлчилгээнд процессын дахин инженерчлэл хийх ажлыг эрчимжүүлэх талаар чиглэл өгөх тухай” Улсын Их Хурлын тогтоолын төсөл батлагдлаа Дараа нь “Төрийн үйлчилгээнд процессын дахин инженерчлэл хийх ажлыг эрчимжүүлэх талаар чиглэл өгөх тухай” Улсын Их Хурлын тогтоолын төслийг хэлэлцлээ. Төрийн байгуулалтын байнгын хорооны санал, дүгнэлтийг УИХ-ын гишүүн Б. Баярбаатар танилцуулсан юм. Монгол Улсын Их Хурлын даргын 2024 оны 10 дугаар сарын 04-ний өдрийн 173 дугаар захирамжаар “Төрийн үйлчилгээг хүн төвтэй болгох, бүтээмжийг нэмэгдүүлэх зорилгоор хэрэгжүүлж буй процессын дахин инженерчлэлийн үйл ажиллагааг нэгдсэн арга зүйгээр хангах, санал, дүгнэлт гаргах” үүрэг бүхий ажлын хэсэг байгуулагдан ажилласан бөгөөд ажлын хэсгээс “Төрийн үйлчилгээнд процессын дахин инженерчлэл хийх ажлыг эрчимжүүлэх талаар чиглэл өгөх тухай” Улсын Их Хурлын тогтоолын төслийг боловсруулсан байна. Төрийн байгуулалтын байнгын хороо Монгол Улсын Их Хурлын чуулганы хуралдааны дэгийн тухай хуульд заасан журмын дагуу 2025 оны 07 дугаар сарын 07-ны өдрийн хуралдаанаараа тогтоолын төслийг хэлэлцсэн гэдгийг УИХ-ын гишүүн Б. Баярбаатар танилцуулсан. Тэрбээр, Байнгын хорооны хуралдаанаар тогтоолын төслийг хэлэлцэх үед УИХ-ын гишүүн С. Зулпхар процессын дахин инженерчлэл хийх явцад өмнө хэрэглэж байсан чиг үүргийн шинжилгээ болон ажлын байрны шинжилгээний аргачлалууд ашиглагдаж байгаа эсэх, өмнөх аргачлалуудтай харьцуулахад ямар давуу тал, онцлогтой талаар болон мэргэшсэн хүний нөөцийг хэрхэн бэлтгэх, зохион байгуулах талаар, УИХ-ын гишүүн Б. Баярбаатар процессын дахин инженерчлэлийн хүрээнд хүний нөөцийн бодлого, чиг үүргийн шинэ зохион байгуулалт хамрагдах эсэх, зөвхөн үйл ажиллагааны түвшинд хийгдэж байгаа эсэхийг тодруулаад төрийн өмчит компаниудын бүтцийг оновчлох, заримыг нь нээлттэй болгох, хувьчлах зэрэг бодлого тусгагдсан эсэх талаар асуулт асууж, хариулт авсан. Түүнчлэн Байнгын хорооны хуралдаанаар тогтоолын төслийг хэлэлцэх үед УИХ-ын гишүүн С. Зулпхар төрийн үйлчилгээний үр ашиг, хүнд суртлыг бууруулах, цахим шилжилтийг үр дүнтэй хэрэгжүүлэх чухал арга хэмжээ бөгөөд төрийн байгууллагуудын үйл ажиллагааг бүтцийн түвшинд нарийвчлан шинжилж, иргэдэд хүргэх төрийн үйлчилгээг хялбар, ойлгомжтой болгох мөн төрийн байгууллагуудын чиг үүргийн онцлогийг харгалзан, арга зүй, хүний нөөц, сургалтын зохион байгуулалт зэрэгт үндэсний болон орон нутгийн түвшинд уялдаа холбоотойгоор хэрэгжүүлэх талаар, УИХ-ын гишүүн Ц. Сандаг-Очир төрийн бүтцийн оновчлол, орон тооны цомхотголыг нарийвчилсан судалгаанд үндэслэн хийхэд ач холбогдолтой бөгөөд төрийн байгууллагууд ижил хандлагаар цомхотгол хийх гэж байгаа нь бодит ачаалал, хүний нөөцийн хэрэгцээг харгалзаагүй, үндэслэл багатай байж болзошгүйг анхааруулаад процессын дахин инженерчлэлийн хүрээнд шинжилж, илүү нарийвчилсан, бодитой шийдэлд хүрэх талаар үг хэлсэн гэлээ. Байнгын хорооны хуралдаанд оролцсон гишүүдийн олонх “Төрийн үйлчилгээнд процессын дахин инженерчлэл хийх ажлыг эрчимжүүлэх талаар чиглэл өгөх тухай” Улсын Их Хурлын тогтоолын төслийг чуулганы нэгдсэн хуралдаанд оруулж, хэлэлцүүлэх нь зүйтэй гэж үзжээ. Тогтоолын төсөлтэй холбогдуулан УИХ-ын гишүүд асууж, үг хэлсэн бөгөөд УИХ-ын гишүүн Ц. Идэрбат, процессын дахин инженерчлэлийн асуудлаа эхлээд хэлэлцээд, дараа нь орон тооны цомхотголын асуудлыг ярьсан бол зөв дараалалтай болох байлаа. Манай улсын цахим үндэстэн болох ажил амжилттай эхэлж байна. Цаасан байсан тодорхойлолт, мэдээллийг цахимаар авдаг болж, хэмнэлт гарч байна. Цаашдаа цахим үндэстэн болох ажил инженерчлэлтэй салшгүй холбоотой."
  },
  {
    "id": "75373-3",
    "url": "https://www.parliament.mn/nn/75373/",
    "title": "“Зээлийн хүүг бууруулах хүрээнд авах зарим арга хэмжээний тухай” УИХ-ын тогтоолын төслийг эцэслэн баталж, зарим Байнгын хороодын дарга нарыг сонголоо",
    "date": "2025-07-08",
    "category": "Хуралдааны тойм",
    "part": 3,
    "totalParts": 3,
    "content": "Гэхдээ амьдрал дээр бэрхшээлүүд тохиолдсоор байна. Баялаг бүтээгчид төрийн худалдан авалт, бүтээн байгуулалтын ажлаа 20-30 хувь гүйцэтгэчихээд мөнгөө авахын тулд 20 гаруй хүний гарын үсгийг цуглуулж байна. Хэн нэг албан тушаалтан нь ээлжийн амралттай, томилолтоор явсан гэх мэт шалтгаанаар өчнөөн сар хүлээх нь бий. Тогтоолын төсөлд бидний байнга ярьдаг хүнд суртал, орон тооны хэтрэлт, чиг үүргийн давхардлын асуудлуудыг тодорхой болох асуудлыг тусгасан гэж харж байгаа учир дэмжиж байна хэмээлээ. Эцэст нь тогтоолын төслийг батлах санал хураалт явуулахад хуралдаанд оролцсон гишүүдийн олонх дэмжин, тогтоол эцэлэн батлагдлаа. “Зээлийн хүүг бууруулах хүрээнд авах зарим арга хэмжээний тухай” Улсын Их Хурлын тогтоолын төслийг батлав Мөн хуралдаанаар “Зээлийн хүүг бууруулах хүрээнд авах зарим арга хэмжээний тухай” Улсын Их Хурлын тогтоолын төслийг хэлэлцэв. Эдийн засгийн байнгын хорооны санал, дүгнэлтийг УИХ-ын гишүүн О. Батнайрамдал танилцууллаа. Монгол Улсын Их Хурлын Эдийн засгийн байнгын хорооноос боловсруулж, 2025 оны 06 дугаар сарын 30-ны өдрийн чуулганы нэгдсэн хуралдаанд танилцуулсан “Зээлийн хүүг бууруулах хүрээнд авах зарим арга хэмжээний тухай” Улсын Их Хурлын тогтоолын төслийг нэгдсэн хуралдаанаар хэлэлцээд, Монгол Улсын Их Хурлын чуулганы хуралдааны дэгийн тухай хуулийн 45 дугаар зүйлийн 45.4 дэх хэсэгт заасны дагуу Байнгын хороогоор дахин хэлэлцүүлэхээр буцаасан хэмээв. Эдийн засгийн байнгын хороо 2025 оны 07 дугаар сарын 07-ны өдрийн хуралдаанаараа дээрх тогтоолын төслийг дахин хэлэлцээд, тогтоолын төсөлд дараах өөрчлөлтийг нэмж тусгажээ. Үүнд: 1. Банкны системийн тухайн хугацааны дундаж хүүгээс өндөр хүүтэйгээр тооцож байгаа хугацаатай хадгаламж нь банкуудын эх үүсвэрийн өртөг, зээлийн хүүг тогтооход хэрхэн нөлөөлж байгаа талаар судалгаа хийж, танилцуулах; 2. Банкнаас эрсдэл багатай зээлдэгчид олгох зээлийн хүүгийн мэдээллийг ил тод, нээлттэй зарладаг байх асуудлыг холбогдох журамд тусгах; 3. Банк, эрх бүхий хуулийн этгээдээс олгох зээлийн барьцаа хөрөнгийн үнэлгээг үл хөдлөх эд хөрөнгийн барьцаанд тулгуурлан тооцох өнөөгийн журмыг зээлжих чадварын зэрэглэлийг харгалзаж боловсронгуй болгох чиглэлээр санал боловсруулж, танилцуулахыг тус тус холбогдох албан тушаалтанд даалгах асуудлыг тусгажээ. Мөн дээрх арга хэмжээг авч хэрэгжүүлэх асуудлыг Монгол банк, Санхүүгийн зохицуулах хороонд даалгахын зэрэгцээ санхүү, төсвийн асуудал эрхэлсэн Засгийн газрын гишүүнд даалгах нь зүйтэй гэж үзсэн байна. Ийнхүү боловсруулсан төслийн эцсийн хувилбарыг Байнгын хорооны хуралдаанаар хэлэлцүүлэхэд, хуралдаанд оролцсон гишүүдийн олонх уг тогтоолын төслийг чуулганы нэгдсэн хуралдаанаар хэлэлцүүлж батлуулах нь зүйтэй гэж үзсэн байна. Хэлэлцүүлгийн үеэр УИХ-ын гишүүд зээлийн хүү, тэр дундаа тэтгэврийн зээлийн хүүг бууруулах асуудлыг хөндөн энэ чиглэлээр ямар алхам хийснийг Монголбанкнаас тодруулсан. Монголбанкны Банк, санхүүгийн эрх зүйн хэлтсийн захирал Ө. Мөнх-Ундрага, Тэтгэврийн зээлтэй холбоотойгоор нийгмийн даатгалын сангийн банкуудад байршиж буй чөлөөт үлдэгдлүүдтэй уялдуулан эх үүсвэрийн зардлыг бууруулах бололцоо бий эсэхэд холбогдох бодлогын яамдтай яриа хэлэлцээг хийж байна гэсэн хариулт өгсөн. Ингээд “Зээлийн хүүг бууруулах хүрээнд авах зарим арга хэмжээний тухай” Улсын Их Хурлын тогтоолын төслийг батлах санал хураалт явуулахад хуралдаанд оролцсон гишүүдийн олонх дэмжин, тогтоолын төслийг эцэслэн батлав. Төсвийн байнгын хорооны даргаар УИХ-ын гишүүн Х. Ганхуягийг сонгож, Хууль зүйн байнгын хорооны даргаар УИХ-ын гишүүн Д. Цогтбаатарыг улируулан сонгов Дараа нь Зарим Байнгын хорооны даргыг сонгох тухай асуудлыг хэлэлцэв. Төсвийн байнгын хороо 2025 оны 07 дугаар сарын 08-ны өдөр хуралдан тус байнгын хорооны даргаар УИХ-ын гишүүн Х. Ганхуягийг сонгохыг дэмжсэн бол Хууль зүйн байнгын хороо 2025 оны 07 дугаар сарын 07-ны өдөр хуралдаж Байнгын хорооны даргаар УИХ-ын гишүүн Д. Цогтбаатарыг улируулан сонгохоор санал нэгджээ. Нэр дэвшигчдээс асуулт асууж, үг хэлэх гишүүн гараагүй бөгөөд нэгдсэн хуралдаанд оролцсон гишүүдийн олонх Төсвийн байнгын хорооны даргаар УИХ-ын гишүүн Х. Ганхуягийг сонгох, Хууль зүйн байнгын хорооны даргаар УИХ-ын гишүүн Д. Цогтбаатарыг улируулан сонгохыг дэмжин, Байнгын хорооны даргыг томилж чөлөөлөх тухай, Байнгын хорооны даргыг улируулан сонгох тухай УИХ-ын тогтоолын төслүүдийг эцэслэн баталлаа хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75367-1",
    "url": "https://www.parliament.mn/nn/75367/",
    "title": "Нийтийн өмчийн хууль /Шинэчилсэн найруулга/-ийн төсөл болон Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төслүүдийн хэлэлцэх эсэхийг хэлэлцэв",
    "date": "2025-07-08",
    "category": "Хуралдааны тойм",
    "part": 1,
    "totalParts": 4,
    "content": "Улсын Их Хурлын 2025 оны хаврын ээлжит чуулганы өнөөдрийн (2025.07.08) нэгдсэн хуралдаан 10 цаг 03 минутад, гишүүдийн 52.4 хувийн ирцтэй эхэлж, 11 асуудал хэлэлцэхээр товлов. Чуулганы нэгдсэн хуралдааны эхэнд Улсын Их Хурлын дарга Д. Амарбаясгалан өргөн мэдүүлсэн хуулийн төслүүдийг холбогдох Байнгын хороодод хуваарилсан талаар танилцууллаа. Улсын Их Хурлын гишүүн Ж. Алдаржавхлангийн энэ сарын 04-ний өдөр өргөн мэдүүлсэн Түгээмэл тархацтай ашигт малтмалын тухай хуульд нэмэлт, өөрчлөлт оруулах тухай хуулийн төслийг Эдийн засгийн байнгын хороонд, Улсын Их Хурлын гишүүн С. Лүндэг нарын 13 гишүүний өргөн мэдүүлсэн Хүнсний бүтээгдэхүүний аюулгүй байдлыг хангах тухай хуульд нэмэлт, өөрчлөлт оруулах тухай хуулийн төслийг Байгаль орчин, хүнс, хөдөө аж ахуйн байнгын хороонд, Засгийн газраас энэ сарын 07-ны өдөр өргөн мэдүүлсэн “Засгийн газрын өрийн баталгаа гаргах зөвшөөрөл олгох тухай” Улсын Их Хурлын тогтоолын төслийг Төсвийн байнгын хороонд тус тус хуваарилжээ. Монгол Улсын Их Хурлын чуулганы хуралдааны дэгийн тухай хуулийн 33 дугаар зүйлийн 33.1 дэх хэсэгт “Засгийн газрын хуралдааны шийдвэрийг үндэслэн Ерөнхий сайд үндэсний эдийн засгийн аюулгүй байдлыг хангахтай холбогдуулан хуулийн төслийг яаралтай хэлэлцүүлэхээр Улсын Их Хуралд бичгээр хүсэлт тавьсан бол Улсын Их Хурлын дарга төслийг чуулганаар яаралтай хэлэлцэх эсэхийг нэгдсэн хуралдаанд оруулж, хуралдаанд оролцсон гишүүдийн олонхын саналаар шийдвэрлүүлнэ” гэсний дагуу “Засгийн газрын өрийн баталгаа гаргах зөвшөөрөл олгох тухай” Улсын Их Хурлын тогтоолын төслийг Улсын Их Хурлын чуулганаар яаралтай хэлэлцүүлэхээр хүсэлт ирүүлсний дурдаад, холбогдох санал хураалт явуулахад гишүүдийн 63.2 хувь нь дэмжив. Иймд Төсвийн байнгын хороонд шилжүүллээ. Дараа нь Засгийн газраас энэ сарын 03-ны өдөр өргөн мэдүүлсэн Төсвийн тогтвортой байдлын тухай хуульд нэмэлт оруулах тухай хуулийн төслийн хэлэлцэх эсэхийг хэлэлцсэн юм. Хууль санаачлагчийн илтгэлийг Улсын Их Хурлын гишүүн, Засгийн газрын гишүүн, Монгол Улсын сайд, Засгийн газрын Хэрэг эрхлэх газрын дарга С. Бямбацогт танилцуулав. Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд өөрчлөлт оруулах тухай хуулийн төслийг боловсруулан өргөн мэдүүлсэн. Тус хуулийн төсөлд нэгдсэн төсвийн 2025 оны тэнцвэржүүлсэн орлогыг 3.3 их наяд төгрөгөөр, нийт зарлагыг 1.9 их наяд төгрөгөөр тус тус бууруулахаар тусгасан юм. Нэгдсэн төсвийн 2025 оны төсвийн хүрээний мэдэгдэлд өөрчлөлт оруулахтай уялдан Монгол Улсын нэгдсэн төсвийн 2026-2027 оны төсвийн төсөөлөл өөрчлөгдөх, улмаар Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд холбогдох өөрчлөлт оруулах шаардлага үүсээд байгааг танилцуулав. Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуулийн төслийг 2025 оны 4 дүгээр сард боловсруулах үед Төсвийн тогтвортой байдлын зөвлөлөөс ирүүлсэн Макро эдийн засгийн үндсэн үзүүлэлт, төлөв байдлын таамаглалд нэг тонн нүүрсний экспортын үнийг 2025 онд 85 ам. доллар, 2026 онд 88 ам. доллар, 2027 онд 92 ам. доллар, 2028 онд 96 ам. доллар байх таамаглал ирүүлсэн. Тухайн үеийн олон улсын зах зээлийн нөхцөл байдал, мэргэжлийн шинжээчдийн боловсруулан зарласан төсөөлөл зэргийг харгалзан нүүрсний үнийн төсөөллийг тус зөвлөлөөс ирүүлсэн төсөөллөөс бууруулж, 2025 болон 2026 онд 80 ам. доллар, 2027 болон 2028 онд 77 ам. доллар байхаар тус тус тооцсон гэдгийг С. Бямбацогт сайд танилцуулгадаа дурдсан. Гэсэн хэдий ч 2025 оны 4 дүгээр сард сэргэж эхэлж байсан уул уурхайн биржийн арилжааны идэвхжил 5, 6 дугаар саруудад саарч, нүүрсний үнэ үргэлжлэн буурсаар энэ оны эхний 5 сарын байдлаар нүүрсний дундаж үнэ 72 ам. долларт хүрчээ. Энэ нь өмнөх оны мөн үеэс 40 орчим хувиар буурсан үзүүлэлт бөгөөд үүнтэй зэрэгцэн эдийн засгийн өсөлт 2025 оны эхний улиралд 2.4 болж саараад байгааг онцоллоо. Цаашид дунд хугацаанд төсвийн орлого төсөөлснөөс бага байх эрсдэл өндөр байгааг дурдсан. Тухайлбал, ОУВС нүүрсний үнийг 2025 онд 68 ам. доллар, 2026 онд 73 ам. доллар, 2027-2028 онд 72 ам. доллар байх төсөөллийг зарлаад байгаа аж. Энэ хүрээнд макро эдийн засгийн болон төсвийн төлөв байдал, цаашдын хандлага, төсөөлөлд үндэслэн 2025 оны 5 дугаар сарын 30-ны өдөр батлагдсан Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах хэрэгцээ шаардлага үүссэн байна. Гэтэл тус хуульд 2025 оны 6 дугаар сарын 01-ний өдрөөс хойш өөрчлөлт орсон тохиолдолд Төсвийн тогтвортой байдлын тухай хуулийн 7 дугаар зүйлийн 7.5 дахь хэсэгт заасан хязгаарлалтаас шалтгаалан Төсвийн тухай хуульд заасны дагуу Засгийн газар төсвийн төслийг 9 дүгээр сарын 01-ний өдрийн дотор Улсын Их Хуралд өргөн мэдүүлэх боломжгүй болоод байгаа хэмээн Засгийн газрын Хэрэг эрхлэх газрын дарга хууль санаачлагчийн илтгэлдээ танилцуулсан. Иймд макро эдийн засгийн болон төсвийн гүйцэтгэлийн төлөв байдал, дунд хугацааны эдийн засгийн болон төсвийн үндсэн үзүүлэлтүүдийн төсөөлөлд үндэслэн нэгдсэн төсвийн тэнцвэржүүлсэн орлогын доод хэмжээ болон нийт зарлагын дээд хэмжээг бууруулах өөрчлөлт орсонтой холбоотойгоор жилийн төсөв болон төсвийн тодотголыг өргөн мэдүүлэн батлахад Төсвийн тогтвортой байдлын тухай хуулийн 7 дугаар зүйлийн 7.5 дахь хэсэгт заасан хязгаарлалт хамаарахгүй байх зохицуулалтыг бүрдүүлэх шаардлага үүсэн Төсвийн тогтвортой байдлын тухай хуульд нэмэлт, өөрчлөлт оруулах тухай хуулийн төслийг боловсруулсан байна. Сүүлийн 10 жилд зөвхөн нэг удаа буюу 2015 онд экспортын түүхий эдийн үнийн уналттай байсан шалтгаанаар нэгдсэн төсвийн тэнцвэржүүлсэн орлого болон нийт зарлагын хэмжээг нэгэн зэрэг бууруулах байдлаар төсвийн хүрээний мэдэгдлийг өөрчилж байсан талаарх баримтыг дурдав. Бусад жилүүдэд нь орлого, зарлагыг нэмэгдүүлэх өөрчлөлт хийж байсан гэдгийг тодотгосон. Төсөлд Төсвийн тогтвортой байдлын тухай хуулийн 7 дугаар зүйлд нэгдсэн төсвийн тэнцвэржүүлсэн орлогын доод хэмжээ болон нийт зарлагын дээд хэмжээг бууруулах өөрчлөлт орсонтой холбоотойгоор жилийн төсөв болон төсвийн тодотголын төслийг Улсын Их Хуралд өргөн мэдүүлэх, батлахад энэ хуулийн 7.5-д заасан хязгаарлалт хамаарахгүй байх агуулгатай заалтыг нэмэхээр тусгажээ. Хуулийн төсөл батлагдсанаар жилийн төсөв болон төсвийн тодотголыг боловсруулж, Улсын Их Хуралд өргөн мэдүүлэх нөхцөл бүрдэнэ гэдгийг хууль санаачлагчийн илтгэлд дурдсан. Хуулийн төслийн талаарх Төсвийн байнгын хорооны санал, дүгнэлтийг Улсын Их Хурлын гишүүн Х. Ганхуяг танилцуулав. Байнгын хороо 2025 оны 7 дугаар сарын 04-ний өдрийн хуралдаанаараа дээрх хуулийн төслийг үзэл баримтлалын хүрээнд хэлэлцэх эсэх хэлэлцүүлгийг явуулаад, Байнгын хорооны хуралдаанд оролцсон гишүүдийн олонх дэмжиж, нэгдсэн хуралдаанд хэлэлцүүлэх нь зүйтэй гэж үзсэн гэлээ. Хууль санаачлагчийн илтгэл болон Төсвийн байнгын хорооны дээрх санал, дүгнэлттэй холбогдуулан Улсын Их Хурлын гишүүн Б. Заяабал, Ж. Батжаргал, Г. Тэмүүлэн, Ө. Шижир нар асуулт асууж, Монгол Улсын Тэргүүн Шадар сайд бөгөөд Эдийн засаг, хөгжлийн сайд Н."
  },
  {
    "id": "75367-2",
    "url": "https://www.parliament.mn/nn/75367/",
    "title": "Нийтийн өмчийн хууль /Шинэчилсэн найруулга/-ийн төсөл болон Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төслүүдийн хэлэлцэх эсэхийг хэлэлцэв",
    "date": "2025-07-08",
    "category": "Хуралдааны тойм",
    "part": 2,
    "totalParts": 4,
    "content": "Учрал, Засгийн газрын Хэрэг эрхлэх газрын дарга С. Бямбацогт болон ажлын хэсгийн гишүүдээс хариулт тайлбар авсан юм. Хэлэлцүүлгийн явцад Улсын Их Хурлын гишүүн Г. Тэмүүлэнгийн гаргасан дэгтэй холбоотой саналыг нягтлах шаардлагатай хэмээн Улсын Их Хурлын дарга Д. Амарбаясгалан шийдвэрлэж, Төсвийн тогтвортой байдлын тухай хуульд нэмэлт оруулах тухай хуулийн төслийн хэлэлцэх эсэх хэлэлцүүлгийг түр хойшлууллаа. Ингээд Засгийн газраас 2025 оны 6 дугаар сарын 25-ны өдөр өргөн мэдүүлсэн Нийтийн өмчийн хууль /Шинэчилсэн найруулга/-ийн төсөл болон хамт өргөн мэдүүлсэн хууль, тогтоолын төслүүдийн хэлэлцэх эсэх хэлэлцүүлгийг эхлүүлсэн. Чуулганы нэгдсэн хуралдаанд хууль санаачлагчийн илтгэлийг Улсын Их Хурлын гишүүн, Засгийн газрын гишүүн, Монгол Улсын сайд, Засгийн газрын Хэрэг эрхлэх газрын дарга С. Бямбацогт танилцуулав. Нийтийн өмчийн хууль батлагдсанаар төрийн болон орон нутгийн өмчийн төрөл, хөрөнгийн ангилал, өмчлөх эрх болон өмчийн удирдлага хэрэгжүүлэх субьектын чиг үүрэг, үйл ажиллагааны үндэслэл, журам тодорхой болж, төрийн болон орон нутгийн өмчийг эдийн засгийн эргэлтэд оруулах, хөрөнгийн ашиглалтыг сайжруулах, үр ашиг, үнэлгээг нэмэгдүүлэхэд эерэг нөлөө үзүүлнэ гэж төсөл санаачлагч үзжээ. Түүнчлэн төрийн болон орон нутгийн өмчийн үр ашигт байдлыг дээшлүүлж, хөрөнгийг бүрэн бүртгэж, өмчлөх эрхийг баталгаажуулснаар төрийн өмч нэрийн дор хэн нэгэн эрх мэдэлтэн, албан тушаалтан хувьдаа шамшигдуулах, зүй бус үйлдэл гаргахаас сэргийлэх, улмаар төрд итгэх олон нийтийн итгэлийг нэмэгдүүлэх боломж бүрдэнэ гэж уг хуулийн төслийг боловсруулсан байна. Зардлын тооцооллын хувьд тус хуулийн төслөөр хувь хүн, хуулийн этгээдэд ямар нэгэн нэмэлт үүрэг хүлээлгээгүй тул хуулийн хэрэгжилттэй холбоотой тэдгээрээс нэмэлт зардал шаардахгүй гэж үзжээ. Иймд энэхүү ажлын хүрээнд иргэн, хуулийн этгээдэд үүсэх зардлын тооцоолол хийгдээгүй байна. Харин төрийн байгууллагад шинээр хүлээлгэсэн зарим чиг үүрэгтэй холбоотойгоор шинээр үүсэх тодорхой зардлыг тогтоож, түүнийг хялбарчлах боломжтой эсэх талаар дүгнэлт хийж, боломжит хувилбарыг санал болгоно үзжээ. Төслийн талаарх Эдийн засгийн байнгын хорооны санал, дүгнэлтийг Улсын Их Хурлын гишүүн П. Сайнзориг танилцуулав. Байнгын хороо 2025 оны 7 дугаар сарын 07-ны өдрийн хуралдаанаараа хэлэлцжээ. Хуулийн төслийг d. parliament. mn цахим сайтад байршуулж иргэд, олон нийтийн саналыг авч байгааг санал, дүгнэлтэд дурдсан юм. Эдийн засгийн байнгын хорооны хуралдаанаар хуулийн төслийг хэлэлцээд Нийтийн өмчийн хууль /Шинэчилсэн найруулга/-ийн төслийг үзэл баримтлалын хүрээнд хэлэлцэхийг дэмжих эсэхээр санал хураалт явуулахад гишүүдийн 64.3 хувь дэмжсэн байна. Түүнчлэн хамт өргөн мэдүүлсэн 41 хуулийн төсөл, Улсын Их Хурлын тогтоолын 2 төсөл нэг бүрийг үзэл баримтлалын хүрээнд хэлэлцэхийг Байнгын хорооны гишүүдийн олонх дэмжсэн гэв. Хууль санаачлагчийн илтгэл болон Эдийн засгийн байнгын хорооны дээрх санал, дүгнэлттэй холбогдуулан Улсын Их Хурлын гишүүн Н. Наранбаатар, П. Сайнзориг, О. Номинчимэг, Х. Баасанжаргал, Х. Булгантуяа, Ц. Баатархүү, Б. Энхбаяр нар асуулт асууж, Засгийн газрын гишүүд болон ажлын хэсгийн гишүүдээс хариулт, тайлбар, мэдээлэл авав. Цаг үедээ нийцүүлэх зорилгоор хуулийг өөрчлөх шаардлагатай гэсэн үндэслэлтэй санал нэг байгаагаа Н. Наранбаатар гишүүн хэлээд төсөл дэх нутгийн өмчтэй холбоотой зохицуулалтууд нь одоо муу байгаа нөхцөлийг бүр дордуулсан хэмээн үзэж байгаагаа илэрхийлсэн. Төвлөрлийг сааруулж, орон нутгийн хөгжлийг дэмжин, улс орноо бүсчлэн хөгжүүлэхээр бодлого гаргаж, төлөвлөх хэрнээ хууль, аливаа шийдвэрээрээ орон нутгийн эрх мэдлийг хязгаарлаад байгааг хэллээ. Орон нутгийн удирдлагыг яамнаас томилж, бүх татвар, хураамжийг төр татаад авдаг атлаа төсөвлөхдөө маш багыг хуваарилдаг хэмээн байр сууриа илэрхийлсэн. “Улсын Их Хурал нь Монгол Улсын ард түмнийг төлөөлөн төрийн өмчийн өмчлөгч байна” хэмээн төсөлд тусгасан нь анхаарал татахуйц зохицуулалт хэмээн тодорхойлоод, хуулийн төслийг хэлэлцэхээр шийдвэрлэсэн тохиолдолд ажлын хэсэг байгуулж, сайтар нягтлах шаардлагатай гэлээ. Орон нутгийн өмчийн удирдлагын асуудал одоо хүчин төгөлдөр байгаа хуульд бараг зохицуулагдаагүй тул удирдлага, хяналтын асуудал үндсэндээ орхигдсон байгаа хэмээн С. Бямбацогт сайд хэлээд “Энэ төрлийн харилцааг зохицуулахаар төсөлд нарийвчилсан зохицуулалтыг тусгасан. Тухайлбал, орон нутгийн өмчийн өмчлөгч нь Засаг дарга байхаар, удирдлагыг нь иргэдийн Төлөөлөгчийн Хурал хэрэгжүүлэхээр тусгасан” гэлээ. Мөн гишүүний тодруулсны дагуу ажлын хэсгээс орон нутаг бие дааж компани байгуулах асуудал хязгаарлагдаагүй хэмээн хариулсан. Төрийн болон орон нутгийн өмчит компани байгуулах үндэслэл журмыг төсөлд нарийвчлан тусгажээ. Хэлэлцэж буй хуулийн төсөл болон Төрийн болон орон нутгийн өмчит компанийн бүтээмж, ил тод байдал, засаглалыг сайжруулах тухай хуулийн төслийг уялдуулан боловсруулсан гэлээ. Энэхүү уялдуулан боловсруулсан хуулийн төсөлд нь нийтийн зориулалттай дэд бүтэц, нийтийн үйлчилгээний салбарт үйл ажиллагаа явуулах; үндэсний эдийн засгийн ашиг сонирхлыг хангах зорилгоор стратегийн ач холбогдолтой салбарт зайлшгүй үйл ажиллагаа явуулах; тодорхой салбарт зүй ёсны монополь үйл ажиллагаа эрхлэх; үндэсний аюулгүй байдлыг хангахтай холбоотой батлан хамгаалах, хил хамгаалах, хууль сахиулах, шүүхийн шийдвэр гүйцэтгэх үүрэг бүхий байгууллагын үйл ажиллагааг дэмжих; хууль болон олон улсын хувийн эрх зүйн гэрээнд заасны дагуу гэсэн 5 үндэслэлээр төрийн болон орон нутгийн өмчит компани үүсгэн байгуулахаар тусгасан гэв. Хуулийн төслийг үзэл баримтлалын хүрээнд хэлэлцэхийг дэмжиж байгаагаа П. Сайнзориг гишүүн илэрхийлсэн. Гэхдээ анхаарах зүйлүүд бий гэдгийг тэмдэглээд холбогдох бүх талын төлөөллийг оролцуулан хэлэлцэх, Эдийн засгийн байнгын хороо, Хууль зүйн байнгын хороо, шаардлагатай бол Төрийн байгуулалтын байнгын хороо хамтран хэлэлцэх ёстой хэмээн байр сууриа илэрхийлсэн. Төслийн зохицуулалт нь төрийн байгууламжийн нэгдмэл байдал, нийтийн өмчийг эдийн засгийн эргэлтэд оруулах иргэний эрх зүйн суурь асуудлууд, баялагийн өгөөжийг ард түмэн хүртэх эсэхтэй холбоотой байгаль орчны эрх зүй, орон нутгийн эрх хэмжээний талаар гэх мэт олон харилцааны эрх зүйн суурь болох учраас нягт, нямбай хандах ёстой хэмээсэн. Өмчийн ангилалаа сууриар нь ойлгож, шинэчилж буй төсөлдөө зөвөөр ангилж томьёолох шаардлагатайг О. Номинчимэг гишүүн, хамт өргөн мэдүүлсэн Нийтийн өмчийн хуулийг дагаж мөрдөх журмын тухай хуулийн 4.4 дэх хэсэгт “батлан хамгаалах, зэвсэгт хүчин, хил хамгаалах байгууллагаас бусад төрийн байгууллагын дэргэд үйл ажиллагаа явуулж байгаа амралт, сувиллын газар, спорт, соёлын төв зэрэг чиг үүрэгт нь хамаарахгүй хөрөнгийг нээлттэй дуудлага худалдаагаар худалдан борлуулж, орлогыг улсын төсөвт төвлөрүүлэх” гэсэн зохицуулалт, үүнтэй холбоотойгоор үүсэх үр дагаварын талаар Х. Баасанжаргал гишүүн хэлж, тодруулга хийсэн."
  },
  {
    "id": "75367-3",
    "url": "https://www.parliament.mn/nn/75367/",
    "title": "Нийтийн өмчийн хууль /Шинэчилсэн найруулга/-ийн төсөл болон Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төслүүдийн хэлэлцэх эсэхийг хэлэлцэв",
    "date": "2025-07-08",
    "category": "Хуралдааны тойм",
    "part": 3,
    "totalParts": 4,
    "content": "Мөн тэрбээр тухайн төсөл дэх “төрийн болон орон нутгийн өмчийн цэцэрлэг, ерөнхий боловсролын сургууль, мэргэжлийн боловсролын сургууль, политехник коллеж” гэснийг Нийтийн өмчийн тухай хуульд заасан “төрийн болон орон нутгийн өмчийн нийтийн үйлчилгээний байгууллага” гэж ойлгоно гэсэн заалтад их, дээд сургуулиуд, дотуур байрын асуудлыг яагаад орхигдуулсан болохыг лавлав. Дурдсан дээрх асуудлууд нь хүний эрх, хүүхдийн эрхийг хангах, хамгаалахтай холбоотой төдийгүй эрүүл мэнд, нийгмийн эрүүл мэндийн асуудалтай шууд хамааралтай байдгийг онцолсон юм. Үргэлжлүүлэн хуулийн төслийн талаар Байнгын хорооноос гаргасан санал, дүгнэлтийг дэмжсэн эсэх байр сууриа Улсын Их Хурлын гишүүн Ж. Батжаргал илэрхийлж, индрээс үг хэлэв. Төслийг үзэл баримтлалынх нь хүрээнд хэлэлцэхийг тэрбээр дэмжиж байгаа хэдий ч хэлэлцүүлгийн шатанд ажлын хэсэг байгуулж, маш нухацтай хандах ёстой гэдэг байр суурийг илэрхийлсэн. Ийнхүү гишүүд асуулт асууж, үг хэлсний дараа Нийтийн өмчийн хууль /Шинэчилсэн найруулга/-ийн төсөл болон хамт өргөн мэдүүлсэн хууль, тогтоолын төслүүдийн хэлэлцэх эсэх санал хураалтыг үдээс хойших чуулганы хуралдаанаар явуулахаар Улсын Их Хурлын дарга товлов. Үргэлжлүүлэн Улсын Их Хурлын гишүүн П. Батчимэг нарын 9 гишүүний энэ сарын 03-ны өдөр өргөн мэдүүлсэн Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэх хэлэлцүүлгийг эхлүүлсэн. Хууль санаачлагчийн илтгэлийг Улсын Их Хурлын гишүүн П. Батчимэг, төслийн талаарх Хууль зүйн байнгын хорооны санал, дүгнэлтийг Улсын Их Хурлын гишүүн Г. Уянгахишиг танилцуулав. Сүүлийн жилүүдэд манай улсад иргэд, ялангуяа 18 нас хүрээгүй хүүхэд, залуучууд шинэ төрлийн бичил цахилгаан тээврийн хэрэгслүүд, түүний дотор суррон загварын цахилгаан дугуй, цахилгаан скүүтерээр замын хөдөлгөөнд оролцох явдал эрс нэмэгдсэн. Мөн хүн амын хэт төвлөрөл, хотжилт, авто замын түгжрэлээс үүдэлтэйгээр нийслэл Улаанбаатар хотод нийтийн хэрэглээний цахилгаан дугуй, скүүтер түрээсийн шинэ төрлийн үйлчилгээ бий болж, иргэдийн хэрэглээ нэмэгдэж байгааг хууль санаачлагч илтгэлдээ онцлов. Үүний улмаас явган зорчигчид төдийгүй дээрх төрлийн цахилгаан хэрэгсэл унаж буй иргэдтэй холбоотой зам тээврийн осол гэмтэлд өртөх, хүний эрүүл мэнд, амь нас, эд хөрөнгөд хохирол учруулах явдал эрс нэмэгдэж байгаа гэв. Тодруулбал, сүүлийн 3 жилийн хугацаанд цахилгаан дугуй, скүүтер, мопедоос үүдэлтэй нийт 985 осол гэмтэл бүртгэгдсэн байна. Насны бүлгээр авч үзэхэд нийт осол гэмтлийн тохиолдлын 39 хувийг 10-19 насны хүүхэд залуус эзэлж байгааг П. Батчимэг гишүүн танилцуулсан. 2024 оны байдлаар манай улсад нийт цахилгаан дугуй, скүүтер, тээврийн хэрэгслийн түрээсийн үйлчилгээ үзүүлэгч гурван аж ахуйн нэгж үйл ажиллагаа явуулж байгаа бөгөөд тэдгээрийн импортолсон цахилгаан дугуй, скүүтерийн тоо 2022 онд 1050, 2023 онд 8157, 2024 онд 16783 болж өссөн, цаашдаа өсөх хандлагатай байгааг дурдаж байв. Иймд Замын хөдөлгөөний аюулгүй байдлыг хангах зорилгоор цахилгаан дугуй, суррон, цахилгаан скүүтерийн хэрэглээг зохицуулах талаар санал, дүгнэлт гаргах, холбогдох хуулийн төсөл боловсруулах үүрэг бүхий ажлын хэсгийг Улсын Их Хурлын даргын 2024 оны 76 дугаар захирамжаар байгуулсан юм. П. Батчимэг гишүүн ажлын хэсгийг ахалж, бүрэлдэхүүнд Улсын Их Хурлын гишүүн Дав. Цогтбаатар, Г. Лувсанжамц, Н. Алтаншагай, Д. Ганбат нар ажиллажээ. НҮБ-ын Ерөнхий Ассамблей 2020 онд дэлхий даяар замын хөдөлгөөний аюулгүй байдлыг сайжруулах асуудлаар холбогдох тогтоол баталж, зам тээврийн ослын улмаас хүний амь нас хохирох, гэмтэл бэртлийн тохиолдлыг 2030 он гэхэд 50 хувиар бууруулах зорилтыг дэвшүүлээд байгааг тэрбээр дурдсан. Энэхүү тогтоолоор замын хөдөлгөөний эмзэг оролцогчид болох явган зорчигч, унадаг дугуйн жолоочийн аюулгүй байдлыг хангахад онцгойлон анхаарал хандуулах, хөдөлгөөний аюулгүй байдлыг хангахад анхаарал хандуулах, хөдөлгөөний аюулгүй байдлыг хангах бодлого арга хэмжээнүүдийг баталж хэрэгжүүлэхийг гишүүн орнуудадаа үүрэг болгосон гэдгийг тэмдэглэв. Улсын Их Хурлын даргын 2024 оны 76 дугаар захирамжаар байгуулагдсан ажлын хэсэг зургаан сарын хугацаанд хуулийн төсөл боловсруулах чиглэлээр холбогдох судалгааг гүйцэтгүүлэх, гадаад орны сайн туршлагыг судлах, мөн Монгол Улсын Засгийн газар, холбогдох төрийн болон төрийн бус байгууллага, мэргэжлийн экспертүүд, иргэд, олон нийт, цахилгаан дугуй, скүүтер нийлүүлэгч, түрээсийн үйлчилгээ үзүүлэгч аж ахуйн нэгжүүдийн саналыг авах зэрэг Хууль тогтоомжийн тухай хуульд заасны дагуу үе шаттай, цогц ажлуудыг хийсэн байна. Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төсөл нь гурван зүйлтэй бөгөөд зарчмын шинжтэй дараах зохицуулалтуудыг тусгажээ. “Цахилгаан скүүтер”, ”Цахилгаан дугуй”, ”Хувь хүний бичил цахилгаан тээврийн хэрэгсэл” гэсэн тээврийн хэрэгслийн ангиллыг шинээр тодорхойлж, эдгээр тээврийн хэрэгслийг жолоодох насны хязгаар, тээврийн хэрэгслийн техникийн дээд хурд, тээврийн хэрэгсэл зорчихыг зөвшөөрсөн замыг хуульчлах нь зүйтэй хэмээн төсөлд холбогдох зохицуулалтыг тусгажээ. Мөн цахилгаан скүүтер, цахилгаан дугуй жолоодон замын хөдөлгөөнд оролцогч жолоочийн эрх, үүрэг, жолоочид хориглох зүйлсийг төсөлд тусгасан байна. Цахилгаан скүүтерийн хөдөлгүүрийн хүч чадал, техникийн дээд хурд, тээврийн хэрэгслийн жин, тээврийн хэрэгслийн тоноглол зэргийг агуулсан цахилгаан скүүтерийг ашиглах замын хөдөлгөөний аюулгүй байдлын үндсэн шаардлагыг шинээр нэмэх нь зүйтэй хэмээн үзэж холбогдох зохицуулалтыг төсөлд тусгажээ. Замын хөдөлгөөний аюулгүй байдлыг хангахад ”Нийтийн хэрэгцээний цахилгаан дугуй, цахилгаан скүүтерийн үйлчилгээ үзүүлэгч” нь зөвшөөрлийн үндсэн дээр үйл ажиллагаа эрхлэх, мөн үйлчилгээ үзүүлэгчийн эрх, үүргийг шинээр тодорхойлжээ. Хууль зүйн байнгын хороо энэ сарын 07-ны өдрийн хуралдаанаараа төслүүдийн хэлэлцэх эсэх асуудлыг хэлэлцэхэд гишүүдийнх нь олонх үзэл баримтлалын хүрээнд хэлэлцэхийг дэмжсэн байна. Хууль санаачлагчийн илтгэл болон Байнгын хорооны Г. Уянгахишиг гишүүний танилцуулсан санал, дүгнэлттэй холбогдуулан Улсын Их Хурлын гишүүн Н. Наранбаатар, О. Номинчимэг, Х. Баасанжаргал нар асуулт асууж, хууль санаачлагч болон ажлын хэсгээс хариулт авав. Хуулийн төслийн талаар Байнгын хорооноос гаргасан санал, дүгнэлтийг дэмжсэн эсэх байр сууриа Улсын Их Хурлын гишүүн Г. Лувсанжамц, М. Мандхай нар илэрхийлж, индрээс үг хэллээ. Тэрбээр Улсын Их Хурлын даргын 2024 оны 76 дугаар захирамжаар байгуулагдсан ажлын хэсгийн бүрэлдэхүүнд ажилласан болохоо дурдаад өргөн хүрээний судалгаа, талуудын оролцоог хангасан хэлэлцүүлгийн үр дүнд хуулийн төслийг боловсруулсан гэлээ. Төслийг хэлэлцүүлэгт бэлтгэх ажлын хэсэг ирэх чуулганаар байгуулагдаад, сайтар нягталсны дараа батлагдах тохиолдолд ирэх жилээс хэрэгжих тооцооллыг төсөл санаачлагчид хийсэн учир нийт хэрэглэгч, аж ахуйн нэгжүүд, нийслэл, дүүргийн албан хаагчид болон Зам тээврийн цагдаагийн албаныхан анхааралдаа авахыг хүссэн."
  },
  {
    "id": "75367-4",
    "url": "https://www.parliament.mn/nn/75367/",
    "title": "Нийтийн өмчийн хууль /Шинэчилсэн найруулга/-ийн төсөл болон Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төслүүдийн хэлэлцэх эсэхийг хэлэлцэв",
    "date": "2025-07-08",
    "category": "Хуралдааны тойм",
    "part": 4,
    "totalParts": 4,
    "content": "Үүнтэй уялдуулан Их тойруу дотор явган дугуйн замыг бүрэн болгох, жил бүрийн 5 дугаар сарын 01-ний өдрөөс 10 дугаар сарын 01-ний өдрийн хооронд буюу урин дулаан цагаар авто замын I эгнээг зөвхөн автобус бус дугуй болон бичил цахилгаан тээврийн хэрэгслүүд зорчих нөхцөлийг бүрдүүлэх, цахилгаан дугуй, скүүтер, тээврийн хэрэгслийн түрээсийн үйлчилгээ үзүүлэгч гурван аж ахуйн нэгжүүд их өгөгдөлд суурилсан шинжилгээ хийж, хэрэглэгчдийнхээ голлох маршрутыг тодорхойлж, Хот байгуулалтын газартай хамтран дэд бүтцийг бий болгох төлөвлөгөө гаргаж, үүнийгээ хөгжлийн ерөнхий төлөвлөгөөнд тусгах шаардлагатайг хэлээд холбогдох бэлтгэл хангах талаар саналаа хэлсэн. Нэгэнт эрчтэй нэвтэрч буй энэ төрлийн хэрэглээг зохицуулах эрх зүйн орчныг бүрдүүлж, холбогдох зохицуулалтуудыг шуурхай хийх шаардлагатай гэдэг байр суурийг М. Мандхай гишүүн илэрхийлээд төсөл дэх зохицуулалтуудыг хэрэгжүүлэхийн тулд хугацаа шаардлагатайг, хурдны хязгаартай холбоотой төслийн зохицуулалтыг мөрдүүлэхийн тулд хэтрүүлсэн тохиолдолд автоматаар унтрах гэх мэт технологийн шийдлүүдийн талаарх санаачилга дутмаг байгааг, батлагдсан тохиолдолд хэрэгжилтэд хяналт тавих, дэд бүтцийн асуудал тодорхой бус байгааг тэмдэглэж байсан. Ийнхүү Замын хөдөлгөөний аюулгүй байдлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийг үзэл баримтлалын хүрээнд хэлэлцэхийг дэмжиж буй эсэхээ гишүүд илэрхийлж, үг хэлж дууслаа. Холбогдох санал хураалтыг үдээс хойших чуулганы нэгдсэн хуралдаанаар явуулахаар шийдвэрлэснээр үдээс өмнөх чуулганы нэгдсэн хуралдаан завсарлав хэмээн Улсын Их Хурлын Хэвлэл мэдээлийн газраас мэдээллээ."
  },
  {
    "id": 75318,
    "url": "https://www.parliament.mn/nn/75318/",
    "title": "Монгол Улсын Үндсэн хуулийн цэцийн 06 дугаар дүгнэлтийг хүлээн зөвшөөрч, Улсын Их Хурлын тогтоолын төслүүдийг батлав",
    "date": "2025-07-04",
    "category": "Хуралдааны тойм",
    "content": "Улсын Их Хурлын 2025 оны хаврын ээлжит чуулганы өнөөдрийн /2025.07.04/ үдээс хойших нэгдсэн хуралдаанаар Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн анхны хэлэлцүүлгийг хийлээ. Энэ талаарх Улсын Их Хурлын Төрийн байгуулалтын байнгын хорооны санал, дүгнэлтийг Улсын Их Хурлын гишүүн Ц. Сандаг-Очир танилцуулсан. Байнгын хороо 2025 оны 07 дугаар сарын 04-ний өдрийн хуралдаанаараа дээрх хуулийн төсөл болон хамт өргөн мэдүүлсэн хуулийн төслүүдийн анхны хэлэлцүүлгийг Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлд заасан журмын дагуу явуулсныг дурдаад бусад Байнгын хороодоос ирүүлсэн санал, дүгнэлтийг нэг бүрчлэн танилцуулав. Мөн хуулийн төслүүдийн анхны хэлэлцүүлгийг явуулах үед Байнгын хороодоос ирүүлсэн 3, Улсын Их Хурлын гишүүн Г. Уянгахишиг, Д. Батбаяр нарын гаргасан 4, нийт зарчмын зөрүүтэй 7 саналын томьёоллоор санал хураалт явуулсныг Ц. Сандаг-Очир гишүүн онцолж байлаа. Байнгын хорооны санал, дүгнэлттэй холбогдуулан Улсын Их Хурлын гишүүн Д. Рэгдэл, Г. Лувсанжамц, А. Ариунзаяа, Г. Хосбаяр, Р. Батболд нар асуулт асууж, үг хэлсний дараа хуулийн төслийн талаарх зарчмын зөрүүтэй саналын томьёолол бүрээр санал хураалт явуулахад, хуралдаанд оролцсон гишүүдийн олонх дэмжив. Тухайлбал, Улсын Их Хурлын гишүүн Г. Уянгахишиг Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөлд “71 дүгээр зүйлийн 71.2.1 дэх заалтыг 2026 оны 06 дугаар сарын 01-ний өдрөөс эхлэн дагаж мөрдөнө” гэсэн агуулгатай 3 дугаар зүйл нэмэх санал гаргасныг хуралдаанд оролцсон гишүүдийн олонх дэмжлээ. Мөн Жолоочийн даатгалын тухай хуульд нэмэлт, өөрчлөлт оруулах тухай хуулийн төслийн 1 дүгээр зүйлийн 2 дахь заалтын 16.7 дахь хэсгийг \"Энэ хуулийн 16.6-д заасан тохиолдолд даатгагч энэ хуулийн 15.2-т заасан үүргээс чөлөөлөгдөх ба хохирогчийн эд хөрөнгөд учирсан хохирлыг барагдуулахдаа үнэлгээний тайлан шаардахгүйгээр эд хөрөнгийг засуулахаар тохиролцож болно” гэж өөрчлөн найруулах Улсын Их Хурлын гишүүн Г. Уянгахишигийн санал болон төслийн 2 дугаар зүйлийн 2 дахь заалтын 16.6 дахь хэсгийг “Даатгалын тохиолдлын улмаас хүний амь нас, эрүүл мэнд хохироогүй, холбогдогч талуудын тээврийн хэрэгслээс бусад эд хөрөнгийн хохиролгүй, холбогдогч талууд өөр хоорондоо маргаангүй тохиолдолд даатгагч, жолоочийн даатгалын сан нь даатгалын тохиолдлын талаарх мэдээлэл, баримтыг цахимаар даатгуулагч болон Зөрчил шалган шийдвэрлэх тухай хуулийн 1.4 дүгээр зүйлийн 1.6-д заасан автоматжуулсан системээс хүлээн авч, нөхөн төлбөрийг шийдвэрлэнэ.\" гэж өөрчлөн найруулах Улсын Их Хурлын гишүүн Д. Батбаярын саналыг хуралдаанд оролцсон гишүүдийн олонх тус тус дэмжив. Иймд хуулийн төслүүдийг эцсийн хэлэлцүүлэгт бэлтгүүлэхээр Төрийн байгуулалтын байнгын хороонд шилжүүлсэн. Дараа нь Засгийн газраас 2025 оны 06 дугаар сарын 25-ны өдөр өргөн мэдүүлсэн Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн хууль, тогтоолын төслүүдийн эцсийн хэлэлцүүлгийг хийсэн. Энэ талаарх Төсвийн байнгын хорооны танилцуулгыг Улсын Их Хурлын гишүүн Дав. Цогтбаатар хийв. Төсвийн байнгын хорооны 2025 оны 07 дугаар сарын 04-ний өдрийн хуралдаанаар Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн Аж ахуйн нэгжийн орлогын албан татварын тухай хуульд нэмэлт оруулах тухай, Төсвийн тухай хуульд нэмэлт, өөрчлөлт оруулах тухай хуулийн төсөл болон ““Алт-3” аяныг хэрэгжүүлэх зарим арга хэмжээний тухай\" Монгол Улсын Их Хурлын тогтоолын төслүүдийн эцсийн хэлэлцүүлгийг Монгол Улсын Их Хурлын чуулганы хуралдааны дэгийн тухай хуулийн 42 дугаар зүйлд заасан журмын дагуу хийснийг Д. Цогтбаатар гишүүн дурдаад нэгдсэн хуралдааны анхны хэлэлцүүлгээр олонхын дэмжлэг авсан саналуудыг холбогдох хууль, тогтоолын төсөлд нэмж тусган, төслүүдийн эцсийн хувилбарыг бэлтгэн Байнгын хорооны хуралдаанаар хэлэлцүүлэхэд, хуралдаанд оролцсон гишүүдийн олонх нь төслүүдийг нэгдсэн хуралдаанаар хэлэлцүүлж, батлуулах нь зүйтэй гэснийг онцлов. Төслүүдийн эцсийн хувилбартай холбогдуулан асуулт асууж, үг хэлэх гишүүн байгаагүй тул хуулийн төслүүдийг эцэслэн батлах бэлтгэл хангуулахаар Төсвийн байнгын хороонд шилжүүллээ. Хуралдааны төгсгөлд Улсын Их Хурлын Төсвийн болон Төрийн байгуулалтын байнгын хорооны хуралдаантай байсан тул чуулганы өнөөдрийн үдээс өмнөх нэгдсэн хуралдаанаар хэлэлцсэн хууль тогтоолын төслүүдийн талаарх түр хойшлуулсан санал хураалтыг явуулав. Тухайлбал, Монгол Улсын Үндсэн хуулийн цэцийн 2025 оны 06 дугаар дүгнэлт (Эд хөрөнгийн эрхийн улсын бүртгэлийн тухай хуулийн 9 дүгээр зүйлийн 9.3 дахь хэсэг Монгол Улсын Үндсэн хуулийг зөрчсөн эсэх маргааныг хянан шийдвэрлэсэн тухай)-тэй холбоотой санал хураалтыг явуулахад, хуралдаанд оролцсон гишүүдийн олонх цэцийн дүгнэлтийг хүлээн зөвшөөрөхийг дэмжив. Мөн “Хууль баталсантай холбогдуулан авах арга хэмжээний тухай”, “Барбадос Улстай дипломат харилцаа тогтоох тухай”, “Эсватинийн Хаант Улстай дипломат харилцаа тогтоох тухай”, “Бүгд Найрамдах Тринидад ба Тобаго Улстай дипломат харилцаа тогтоох тухай”, “Бүгд Найрамдах Ботсвана Улстай дипломат харилцаа тогтоох тухай”, “Засгийн газарт чиглэл өгөх тухай” Улсын Их Хурлын тогтоолын төслийг батлах санал хураалтыг нэг бүрчлэн явуулахад, хуралдаанд оролцсон гишүүдийн олонх тус тус дэмжлээ. Түүнчлэн Санхүүгийн зохицуулах хорооны орон тооны бус гишүүнээр Ө. Гэрэлт-Одыг томилох, Нийгмийн даатгалын үндэсний зөвлөлийн даатгуулагчийг төлөөлсөн гишүүнээс Ц. Сүхбаатарыг чөлөөлж, Г. Адьяаг томилох нууц санал хураалтыг тус тус явуулахад, хуралдаанд оролцсон гишүүдийн олонх дэмжих нь зүйтэй гэж үзэв. Хуралдааны төгсгөлд баталсан хууль тогтоолуудын эцсийн найруулгыг сонслоо. Ингээд Улсын Их Хурлын чуулганы өнөөдрийн нэгдсэн хуралдаанаар хэлэлцэхээр төлөвлөсөн асуудлуудыг хэлэлцэж дууссан тул хуралдаан өндөрлөв хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75317-1",
    "url": "https://www.parliament.mn/nn/75317/",
    "title": "Монгол Улсын 2025 оны төсвийн тодотголын төслүүдийг дөрөв дэх хэлэлцүүлэгт бэлтгүүлэхээр шилжүүллээ",
    "date": "2025-07-04",
    "category": "Хуралдааны тойм",
    "part": 1,
    "totalParts": 2,
    "content": "Улсын Их Хурлын 2025 оны хаврын ээлжит чуулганы өнөөдрийн /2025.07.04/ үдээс хойших нэгдсэн хуралдаан Засгийн газраас 2025 оны 06 дугаар сарын 25-ны өдөр өргөн мэдүүлсэн Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн гурав дахь хэлэлцүүлгээр үргэлжилсэн. Төсвийн байнгын хороо 07 дугаар сарын 04-ний өдрийн хуралдаанаараа дээрх хуулийн төслүүдийн гурав дахь хэлэлцүүлгийг явуулсан бөгөөд энэ талаарх Байнгын хорооны танилцуулгыг Улсын Их Хурлын гишүүн Ц. Даваасүрэн хийлээ. Нэгдсэн хуралдаанаар хуулийн төслүүдийн хоёр дахь хэлэлцүүлгийг хийх үед олонхын дэмжлэг авсан зарчмын зөрүүтэй саналын томьёоллын дагуу холбогдох өөрчлөлтийг төсвийн төсөл болон холбогдох хавсралтуудад тусгаж, Байнгын хорооны хуралдаанаар хэлэлцүүллээ. Дээрх саналуудад үндэслэн Монгол Улсын 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдэд төсвийн холбогдох тооцооллуудыг хийж, төслүүдийн эцсийн хувилбарыг бэлтгэсэн. Энэ нь Монгол Улсын Үндсэн хуулийн Хорин тавдугаар зүйлийн 1 дэх хэсгийн 7 дахь заалт, Монгол Улсын Их Хурлын чуулганы хуралдааны дэгийн тухай болон Төсвийн тухай хуулийн холбогдох заалтуудад нийцсэн гэдгийг тэрбээр онцлов. Мөн танилцуулгад Байнгын хорооны хуралдаанд оролцсон гишүүдийн олонх нь Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслийн эцсийн хувилбарыг нэгдсэн хуралдаанд танилцуулж, төслүүдийг батлуулах нь зүйтэй гэж үзсэнийг дурдсан байлаа. Монгол Улсын нэгдсэн төсвийн 2025 оны төсвийн тэнцвэржүүлсэн орлого 30 их наяд 209.9 тэрбум төгрөг, нийт зарлага ба цэвэр зээлийн дүн 31 их наяд 573.9 тэрбум төгрөг, нэгдсэн төсвийн суурь тэнцэл 1 их наяд 809.4 тэрбум төгрөг буюу дотоодын нийт бүтээгдэхүүний 2.0 хувь, төсвийн тэнцвэржүүлсэн орлогоор тооцсон тэнцэл -1 их наяд 364.0 тэрбум төгрөг буюу дотоодын нийт бүтээгдэхүүний -1.5 хувьтай тус тус тэнцэхээр байгааг Улсын Их Хурлын гишүүн Ц. Даваасүрэн танилцуулгадаа тодотгож байлаа. Байнгын хорооны санал, дүгнэлттэй холбогдуулан Улсын Их Хурлын гишүүн Б. Бат-Эрдэнэ, Б. Түвшин, А. Ариунзаяа, П. Сайнзориг, Л. Мөнхбаясгалан, О. Номинчимэг, Ц. Мөнхбат, Б. Пунсалмаа, С. Эрдэнэбат, Д. Цогтбаатар, М. Мандхай, Ө. Шижир, Б. Пүрэвдорж нар асуулт асууж, үг хэлсэн. Тухайлбал, Улсын Их Хурлын гишүүн Б. Түвшин төсвийн зарцуулалтын нийгэм, эдийн засагт үзүүлж буй нөлөөллийг үнэлэх, төсвийн зарлага нэг бүрийн эдийн засгийн үр өгөөжийг Сангийн яам тооцдог болох, улмаар төсвийн урсгал зардлыг 15 их наяд төгрөгөөс хэтрүүлэхгүй байвал цаашид хөрөнгө оруулалт хийх боломж бүрдэнэ гэж байлаа. Мөн Улсын Их Хурлын гишүүн А. Ариунзаяа, О. Номинчимэг нар төсвийн төслийн хэлэлцүүлгийн явцад Төсвийн байнгын хорооноос дэмжээгүй Улсын Их Хурлын гишүүдийн зарим санал чуулганы нэгдсэн хуралдаанаар дэмжигдсэнийг онцлоод үүнтэй холбогдуулан Монгол Улсын Их Хурлын чуулганы хуралдааны дэгийн тухай хуульд төсвийн төслийг хэлэлцэх зохицуулалтын зүйл, заалтыг эргэн харах шаардлагатай талаар санал хэлсэн. Түүнчлэн Улсын Их Хурлын гишүүн П. Сайнзориг төсвийн хөрөнгө оруулалтын төлөвлөлтийн асуудлыг иж бүрнээр нь хуульчилж эрэмбэ тогтоох, уул уурхай, ашигт малтмалын салбарт хөрөнгө оруулалтыг татах асуудалд бодлогын түвшинд хууль эрх зүйн орчинд тодорхой болгож зарлах нь зүйтэй гэсэн байр суурийг илэрхийллээ. Ингээд Монгол Улсын 2025 оны төсвийн тодотголын төслүүдийг дөрөв дэх хэлэлцүүлэгт бэлтгүүлэхээр Төсвийн байнгын хороонд шилжүүлэв. Үргэлжлүүлэн Улсын Их Хурлын гишүүн Д.Үүрийнтуяа нарын зургаан гишүүнээс 2025 оны 06 дугаар сарын 24-ний өдөр өргөн мэдүүлсэн Олон хүүхэд төрүүлж өсгөсөн эхийг урамшуулах тухай хуульд өөрчлөлт оруулах тухай хуулийн төслийн хэлэлцэх эсэхийн хэлэлцүүлгийг хийлээ. Хууль санаачлагчийн илтгэлийг Улсын Их Хурлын гишүүн Д.Үүрийнтуяа, Нийгмийн бодлогын байнгын хорооны санал, дүгнэлтийг Улсын Их Хурлын гишүүн Б. Бат-Эрдэнэ нар тус тус танилцуулав. Тэрбээр, “Эхийн алдар одон” нь олон хүүхэд төрүүлсэн эхчүүдэд хүндлэл, нийгмийн үнэлэмж, хөшүүргийн бодит хэрэгсэл болсоор ирсэн. Гэтэл одоо хүчин төгөлдөр мөрдөж буй хуулийн 3 дугаар зүйлийн 3.1.1, 3.2 дахь хэсэгт “бага хүүхэд нь нэг нас хүрсэн байх”, “нас барсан хүүхэд нь нэг ба түүнээс дээш настай байх” зэрэг шалгуур тавьж байгаа нь хүний эрх зөрчсөн, ялгаварлан гадуурхсан нөхцөл бүрдүүлсэн гэж үзэж байна. Энэхүү зохицуулалтаас үүдэн хүүхдээ нэг нас хүргэлгүй алдсан нь зөвхөн эхчүүдийн хүлээх үүрэг хариуцлага болж, эхчүүд төрийн хүндлэлийг хүртэх эрхгүй, сэтгэл зүйн хувьд дарамтад орох, нийгмийн үнэлэмжээс гадуур орхигдох зэрэг олон сөрөг үр дагаврыг үүсгэж байна. Монгол Улсын Үндсэн хуулийн 14 дүгээр зүйлийн 1-д “... хүн бүр хууль, шүүхийн өмнө эрх тэгш байна”, мөн зүйлийн 2-т “Хүнийг үндэс, угсаа, хэл арьсны өнгө, нас, хүйс, нийгмийн гарал, байдал, хөрөнгө чинээ, эрхэлсэн ажил, албан тушаал, шашин шүтлэг, үзэл бодол боловсролоор нь ялгаварлан гадуурхаж үл болно” гэж, 16 дугаар зүйлийн 5-д “... хүүхэд төрүүлэх, асрах болон хуульд заасан бусад тохиолдолд эд, мөнгөний тусламж авах эрхтэй” гэж, 19 дүгээр зүйлийн 1-д “Төрөөс хүний эрх, эрх чөлөөг хангахуйц эдийн засаг, нийгэм, хууль зүйн болон бусад баталгааг бүрдүүлэх, хүний эрх, эрх чөлөөг зөрчихтэй тэмцэх, хөндөгдсөн эрхийг сэргээн эдлүүлэх үүргийг иргэнийхээ өмнө хариуцна” гэж, Хүүхдийн эрхийн тухай хуулийн 3 дугаар зүйлийн 3.1-д “Хүүхдийг төрсөн цагаас нь эхлэн 18 нас хүртэлх эрхийг нь хангах” талаар тус тус заасан. Тиймээс энэхүү хуулийн төслөөр одоо хүчин төгөлдөр мөрдөж буй хуулийн 3 дугаар зүйлийн 3.1.1, 3.2 дахь хэсэгт “бага хүүхэд нь нэг нас хүрсэн байх”, “нас барсан хүүхэд нь нэг ба түүнээс дээш настай байх” зэрэг шалгууруудыг хасаж, төрүүлсэн, өсгөсөн, асарсан бүх хүүхдийг ялгаварлалгүй тооцон “эхийн алдар” одон болон төрөөс үзүүлэх урамшуулалд тэгш хамруулах нөхцөлийг бүрдүүлж байгааг онцолж байлаа. Хуулийн төсөл хоёр зүйлтэй бөгөөд төсөлд хуулийн үйлчлэх хүрээг өргөжүүлж, хуулийн 3 дугаар зүйлийн 3.1.1 дэх хэсгээс “бага хүүхэд нь 1 нас хүрсэн” гэснийг, 3.2 дахь хэсгээс “бага хүүхэд нь 1 нас хүрэхэд\", “байгалийн аюулт үзэгдэл, осол, өвчин, гэмт хэргийн улмаас”, “1 ба түүнээс дээш настай\" гэсэн болзлыг хасаж, хүүхэд тээн төрүүлсэн болон асарсан хөдөлмөрийг бодитоор үнэлэх зохицуулалтыг тусгахын зэрэгцээ, хуулийг 2026 оны 1 дүгээр сарын 1-ний өдрөөс эхлэн хэрэгжих агуулгыг тусгасан гэв."
  },
  {
    "id": "75317-2",
    "url": "https://www.parliament.mn/nn/75317/",
    "title": "Монгол Улсын 2025 оны төсвийн тодотголын төслүүдийг дөрөв дэх хэлэлцүүлэгт бэлтгүүлэхээр шилжүүллээ",
    "date": "2025-07-04",
    "category": "Хуралдааны тойм",
    "part": 2,
    "totalParts": 2,
    "content": "Хуулийн төсөл батлагдсанаар “Эхийн алдар” I зэргийн одон авах эхчүүдийн тоо 10154, II зэргийн одон авах эхчүүдийн тоо 27140 болж нэмэгдэх бөгөөд үүнд 7.5 тэрбум төгрөгийн нэмэлт зардал улсын төсөвт шаардлагатай болно. Энэхүү зардал нь нийгмийн халамжийн нийт төсвийн 0.2 орчим хувийг эзлэх бөгөөд хүүхдийн эрхийг сэргээх, хүний эрхийн тэгш зарчмыг хангах, төрийн бодлого ялгаварлалгүй үйлчлэх нөхцөлийг бүрдүүлэх, хүн ам зүйн бодлогын хэрэгжилтэд үр өгөөжтэй бодит хөрөнгө оруулалт болно гэж хууль санаачлагчид үзжээ. Дээрх хуулийн төслийн хэлэлцэх эсэх асуудлыг Нийгмийн бодлогын байнгын хороо 2025 оны 07 дугаар сарын 01-ний өдрийн хуралдаанаараа хэлэлцсэн бөгөөд Олон хүүхэд төрүүлж өсгөсөн эхийг урамшуулах тухай хуульд өөрчлөлт оруулах тухай хуулийн төслийг Байнгын хорооны хуралдаанд оролцсон гишүүдийн олонх буюу 68.8 хувийн саналаар үзэл баримтлалын хүрээнд хэлэлцэхийг дэмжсэн гэдгийг Улсын Их Хурлын гишүүн Б. Бат-Эрдэнэ санал, дүгнэлтдээ онцолсон. Улсын Их Хурлын гишүүн Х. Баасанжаргал хуулийн төслийг дэмжиж хэлсэн үгэндээ, Монгол Улс Хүүхдийн эрхийн конвенцод нэгдэн орж, үүнд заасан төрийн хүлээх үүргийг биелүүлэхээр болсон. Нэг нас хүртэлх хүүхдийг хуульд заасан зохицуулалтад хамруулалгүй олон жил явсан нь хүүхдийн эрхийн ноцтой зөрчил тул уг заалтыг нэн даруй өөрчлөх нь зүйтэй гэдгийг онцлоод хуулийн төслийг дэмжихийг гишүүдээс хүслээ. Ингээд хуулийн төслийг үзэл баримтлалын хүрээнд хэлэлцэхийг дэмжье гэдэг саналын томьёоллоор санал хураахад, хуралдаанд оролцсон гишүүдийн 64.5 хувь нь дэмжсэн тул төслийг анхны хэлэлцүүлэгт бэлтгүүлэхээр Нийгмийн бодлогын байнгын хороонд шилжүүлэв хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75311-1",
    "url": "https://www.parliament.mn/nn/75311/",
    "title": "Төсвийн хүрээний мэдэгдэл, төсвийн төсөөллийн тухай хуульд өөрчлөлт оруулах тухай хуулийн төслийн эцсийн хэлэлцүүлгийг хийв",
    "date": "2025-07-04",
    "category": "Хуралдааны тойм",
    "part": 1,
    "totalParts": 2,
    "content": "Улсын Их Хурлын 2025 оны хаврын ээлжит чуулганы өнөөдрийн (2025.07.04) нэгдсэн хуралдаанаар 16 асуудал хэлэлцэхээр товлосон бөгөөд Үндсэн хуулийн цэцийн 2025 оны 06 дугаар дүгнэлт, “Хууль баталсантай холбогдуулан авах арга хэмжээний тухай” Улсын Их Хурлын тогтоолын төсөл, 4 улстай дипломат харилцаа тогтоох тухай Улсын Их Хурлын тогтоолын төслүүдийг хэлэлцсэний дараа долоо дахь асуудал буюу Санхүүгийн зохицуулах хорооны орон тооны бус гишүүнийг томилох тухай асуудлыг хэлэлцэв. Төсвийн байнгын хорооны санал, дүгнэлтийг Улсын Их Хурлын гишүүн Б. Заяабал нэгдсэн хуралдаанд танилцууллаа. Байнгын хороо 2025 оны 6 дугаар сарын 25-ны өдрийн хуралдаанаараа дээрх асуудлыг хэлэлцсэн байна. Санхүүгийн зохицуулах хорооны эрх зүйн байдлын тухай хуулийн 11 дүгээр зүйлийн 11.2 дахь хэсгийг үндэслэн Төсвийн байнгын хорооноос Санхүүгийн зохицуулах хорооны орон тооны бус гишүүнд Өвгөнхүүгийн Гэрэлт-Одыг Улсын Их Хуралд санал болгожээ. Төсвийн байнгын хороо Монгол Улсын Их Хурлын тухай хууль, Монгол Улсын Их Хурлын чуулганы хуралдааны дэгийн тухай хууль, Монгол Улсын Их Хурлын хяналт шалгалтын тухай хууль, Нийтийн сонсголын тухай хуульд заасны дагуу Санхүүгийн зохицуулах хорооны орон тооны бус гишүүнд нэр дэвшигчийн томилгооны сонсголыг зохион байгуулахтай холбогдуулан дараах ажиллагааг зохион байгуулжээ. Монгол Улсын Их Хурлын чуулганы хуралдааны дэгийн тухай хуулийн 130 дугаар зүйл, мөн хуулийн 131 дүгээр зүйлийн 131.1, 131.2 дахь хэсэгт заасны дагуу Төсвийн байнгын хорооны 2025 оны 6 дугаар сарын 10-ны өдрийн 14 дүгээр тогтоолоор нэр дэвшигчийн сонсголыг 2025 оны 6 дугаар сарын 25-ны өдөр зохион байгуулахаар товлож, 14 хоногийн хугацаанд сонсголд оролцогчдыг бүртгэх болон нэр дэвшигчээс асуух асуулт, нэр дэвшигчийн талаарх саналыг хүлээн авахаар сонсголын зарыг олон нийтэд хүргэсэн байна. Санхүүгийн зохицуулах хорооны орон тооны бус гишүүнд нэр дэвшигчийн сонсголыг Улсын Их Хурлын гишүүн Б. Заяабал даргалж, сонсголд Төсвийн байнгын хорооны гишүүд, нэр дэвшигч Ө. Гэрэлт-Од болон зарын дагуу бүртгүүлсэн 1 оролцогч, 4 ажиглагч иргэн оролцжээ. Монгол Улсын Их Хурлын чуулганы хуралдааны дэгийн тухай хуулийн 133 дугаар зүйлийн 133.1 дэх хэсэгт заасны дагуу нэр дэвшигчийн сонсголд оролцсон гишүүд хаалттай хуралдаж, хуралдаанд оролцсон гишүүдийн олонхын саналаар нэр дэвшигч Ө. Гэрэлт-Одыг тухайн албан тушаалд тавигдах шаардлагыг хангасан гэж үзэн дэмжсэн болохыг Б. Заяабал гишүүн танилцуулав. Нэр дэвшигчийн сонсголын тайланг Улсын Их Хурлын цахим хуудаст байршуулан, Улсын Их Хурлын нийт гишүүд, нэр дэвшигчид хүргүүлсэн байна. Байнгын хорооны хуралдаанаар уг асуудлыг хэлэлцэх үед Улсын Их Хурлын гишүүд асуулт асууж, үг хэлээгүй хэмээн дурдаад Төсвийн байнгын хорооны хуралдаанаар Санхүүгийн зохицуулах хорооны орон тооны бус гишүүнээр Өвгөнхүүгийн Гэрэлт-Одыг томилохыг хуралдаанд оролцсон гишүүд санал нэгтэйгээр дэмжсэн хэмээн санал, дүгнэлтэд дурдав. Төсвийн байнгын хорооны дээрх санал, дүгнэлттэй холбогдуулан Улсын Их Хурлын гишүүн Л. Соронзонболд, А. Ариунзаяа, Б. Уянга нар асуулт асууж, Б. Заяабал гишүүн болон нэр дэвшигчээс хариулт, тайлбар, мэдээлэл авсан юм. Санхүүгийн зохицуулах хорооны орон тооны бус гишүүний чиг үүргийн талаар болон уул уурхайн бүтээгдэхүүнийг биржээр худалдаалах үйл ажиллагаанп Санхүүгийн зохицуулах хороо оролцогчийн хувиарх байр суурийн талаар нэр дэвшигч Ө. Гэрэлт-Од хариулт өгөв. Уг асуудлаарх нууц санал хураалтыг хойшлуулсан. Иймд “Засгийн газарт чиглэл өгөх тухай” Улсын Их Хурлын тогтоолын төслийг хэлэлцэв. Байгаль орчин, хүнс, хөдөө аж ахуйн байнгын хорооны холбогдох санал, дүгнэлтийг Улсын Их Хурлын гишүүн М. Ганхүлэг танилцууллаа. Байнгын хорооны 2025 оны 13 дугаар тогтоолоор байгуулагдсан ”Малын генетик нөөцийн тухай хуулийн биелэлтэд хяналт, шалгалт хийх, монгол үүлдэр, омгийн адууны удмын санг хамгаалах асуудлыг судалж санал, дүгнэлт гаргах, шаардлагатай бол шийдвэрийн төсөл боловсруулах үүрэг бүхий” ажлын хэсэг санал, дүгнэлтээ тус Байнгын хороонд танилцуулж, Засгийн газарт тодорхой асуудлаар чиглэл өгөх нь зүйтэй гэж үзэнийг Байнгын хороо хүлээн авч төслийг боловсруулжээ. Тогтоолын төсөлд малын генетик нөөцийн төлөв байдлыг үндэсний хэмжээнд шинэчлэн тодорхойлох, бүс нутгийн онцлогт тохирсон цөм сүргийг үржүүлэх ажлыг шинжлэх ухааны үндэслэлтэй зохион байгуулах, үржлийн адуу, түүний үр хөврөлийг импортлох тоо хэмжээг 10 жилийн хугацаанд тэг хувьтай байхаар тогтоох зэрэг асуудлыг тусгасан байна. Байгаль орчин, хүнс, хөдөө аж ахуйн байнгын хороо Монгол Улсын Их Хурлын тухай хуулийн 5 дугаар зүйлийн 5.1 дэх хэсэг, Монгол Улсын Их Хурлын чуулганы хуралдааны дэгийн тухай хуулийн 45 дугаар зүйлийн 45.2 дахь хэсэгт заасныг болон ажлын хэсгийн санал, дүгнэлтийг үндэслэн “Засгийн газарт чиглэл өгөх тухай” Улсын Их Хурлын тогтоолын төслийг 2025 оны 06 дугаар сарын 24, 07 дугаар сарын 03-ны өдрийн хуралдаанаараа тус тус хэлэлцсэн байна. Тогтоолын төслийг Байнгын хорооны хуралдаанд оролцсон гишүүдийн олонх дэмжиж, Улсын Их Хурлын чуулганы нэгдсэн хуралдаанаар хэлэлцүүлж, батлуулах нь зүйтэй гэж үзсэн гэв. Байнгын хорооны санал, дүгнэлттэй холбогдуулан Улсын Их Хурлын гишүүн Ц. Сандаг-Очир, П. Мөнхтулга, Х. Баасанжаргал, О. Саранчулуун М. Бадамсүрэн, Б. Бейсен нар асуулт асууж, үг хэллээ. Махны экспортод адууны махны эзлэх хувь хэмжээ, түүнийг нэмэгдүүлэх талаарх бодлогын арга хэмжээний үр дүнгийн талаарх асуултад М. Ганхүлэг гишүүн хариулахдаа “2024 онд экспортолсон нийт махны 23.8 хувь нь адууны түүхий мах байсан” хэмээгээд малын эрүүл мэндийн асуудлаарх хорио цээрийн хязгаарлалтад адууны махтай холбоотой эрсдэл бага байдгийг тодотгож байлаа. Төсөлд адууны өвчлөлөөс хамгаалах зорилгоор амьд адуу импортлохыг хориглохоор тусгаснаа мөн тайлбарласан юм. Наадамд импортын адуу уралдуулж байгаа нь малчид, уяачдад амаргүй нөхцөл үүсгэж байгаа учраас өв соёл, монгол адууны удмын санг хамгаалах шийдвэрийг дэмжиж буйгаа илэрхийлсэн. Энэ өв соёлыг хамгаалах, биологийн төрөл зүйлийн удмын санг хамгаалах, валютын гадагшлах урсгалыг 100 орчим тэрбум төгрөгөөр сааруулах зэрэг эерэг үр дагавар олон байгааг тайлбарлаж байсан. Үүний зэрэгцээ батлагдсан тохиолдолд хэрэгжих хугацааны талаар тодорхой мэдээллийг лавлав. Энэ квотыг оны өмнө баталдаг бөгөөд 600-г импортлохоор зөвшөөрөл олгосон учраас ирэх оны нэгдүгээр сарын 01-ний өдрөөс импортыг хориглохоор тусгасан гэлээ. Морь нь монголчуудын өв соёл, ахуй амьдралд томоохон орон зай эзэлдэг гэдгийг гишүүд тодотгоод унаж эдлэх, уралдуулах, арилжаалахаас гадна эмчилгээнд ашиглах зэрэг олон төрлийн хэрэглээ бусад улс оронд байдгийг хэлж байв. Тухайлбал, хэмнэлтэй алхаа нь хөдөлгөөний мэдрэхүйг сайжруулах, тэнцвэр, хүч чадал, биеийн уян хатан байдлыг нэмэгдүүлэхэд үр дүнтэй гэж “hippotherapy” буюу морин эмчилгээ зэргийг судалж, нэвтрүүлэх, хөгжүүлэх санаачилга гаргахыг уриалж байв. Ийнхүү “Засгийн газарт чиглэл өгөх тухай” Улсын Их Хурлын тогтоолын төслийг хэлэлцэж, холбогдох санал хураалтыг түр хойшлуулан дараагийн асуудлаа хэлэлцсэн."
  },
  {
    "id": "75311-2",
    "url": "https://www.parliament.mn/nn/75311/",
    "title": "Төсвийн хүрээний мэдэгдэл, төсвийн төсөөллийн тухай хуульд өөрчлөлт оруулах тухай хуулийн төслийн эцсийн хэлэлцүүлгийг хийв",
    "date": "2025-07-04",
    "category": "Хуралдааны тойм",
    "part": 2,
    "totalParts": 2,
    "content": "Нийгмийн даатгалын үндэсний зөвлөлийн гишүүнийг томилох, чөлөөлөх тухай асуудлыг хэлэлцэж, Улсын Их Хурлын гишүүн С. Зулпхар Нийгмийн бодлогын байнгын хорооны санал, дүгнэлтийг танилцууллаа. Байнгын хороо 2025 оны 7 дугаар сарын 01-ний өдрийн хуралдаанаараа Нийгмийн даатгалын Үндэсний зөвлөлийн даатгуулагчийг төлөөлсөн гишүүнд нэр дэвшүүлэх асуудлыг хэлэлцсэн байна. Нийгмийн даатгалын ерөнхий хуулийн 35 дугаар зүйлийн 35.1.2 дахь заалтыг үндэслэн Нийгмийн даатгалын үндэсний зөвлөлийн даатгуулагчийг төлөөлсөн гишүүнд Монголын үйлдвэрчний эвлэлийн холбооноос Монголын Үйлдвэрчний эвлэлийн холбооны дэргэдэх Хөдөлмөр Нийгмийн Харилцааны дээд сургуулийн эрдмийн зөвлөлийн гишүүн, зөвлөх багш Горчинсүрэнгийн Адъяаг Улсын Их Хуралд санал болгожээ. Байнгын хороо Нийгмийн даатгалын ерөнхий хуулийн 35 дугаар зүйлийн 35.4 дэх хэсэг, Монгол Улсын Их Хурлын чуулганы хуралдааны дэгийн тухай хуулийн 129,130,131 дүгээр зүйлийг баримтлан Нэр дэвшигчийн сонсголыг 2025 оны 07 дугаар сарын 01-ний өдөр зохион байгуулжээ. Монгол Улсын Их Хурлын чуулганы хуралдааны дэгийн тухай хуулийн 131 дүгээр зүйлийн 131.8 дахь хэсэгт заасны дагуу Нийгмийн даатгалын үндэсний зөвлөлд нэр дэвшсэн гишүүний мэдлэг, мэргэшил, ур чадвар, ёс зүй, туршлагын талаар мэргэжлийн, хараат бус дүгнэлт гаргах үүрэг бүхий шинжээчээр Д. Далхжавыг Байнгын хорооны хуралдаанд оролцсон гишүүдийн гуравны хоёроос доошгүй саналаар томилсон. Хараат бус шинжээч нэр дэвшигчийн ирүүлсэн баримт бичиг, ганцаарчилсан ярилцлага хийсний үр дүнд нэр дэвшигч Г. Адъяаг мэдлэг, мэргэшил, ур чадвар, ёс зүй, туршлагын хувьд тавигдах шалгуурыг бүрэн хангасан талаарх дүгнэлтээ сонсголд танилцуулсан байна. Монгол Улсын Их Хурлын чуулганы хуралдааны дэгийн тухай хуулийн 133 дугаар зүйлийн 133.1 дэх хэсэгт заасны дагуу нэр дэвшигчийн сонсгол явуулснаас хойш ажлын хоёр өдрийн дотор хуралдаанд оролцсон гишүүд хаалттай хуралдаж, хуралдаанд оролцсон гишүүдийн олонх буюу 84 хувийн саналаар нэр дэвшигч Г. Адъяаг тухайн албан тушаалд тавигдах шаардлагыг хангасан гэж үзжээ. Нэр дэвшигчийн сонсголын тайланг Улсын Их Хурлын цахим хуудаст байршуулан, Улсын Их Хурлын нийт гишүүд болон нэр дэвшигч, түүнийг санал болгосон этгээдэд хүргүүлсэн хэмээн санал, дүгнэлтэд дурджээ. Нийгмийн даатгалын үндэсний зөвлөлийн даатгуулагчийг төлөөлсөн гишүүнд Монголын үйлдвэрчний эвлэлийн холбооноос нэр дэвшүүлсэн Г. Адъяаг томилох, Үндэсний зөвлөлийн гишүүнээс Ц. Сүхбаатарыг чөлөөлөх саналыг Байнгын хорооны тухайн хуралдаанд оролцсон гишүүдийн олонх дэмжсэн байна. Байнгын хорооны дээрх санал, дүгнэлт, хэлэлцэж буй асуудалтай холбогдуулан Улсын Их Хурлын гишүүн Б. Бат-Эрдэнэ, А. Ариунзаяа, Ж. Батсуурь, С. Эрдэнэбат, Х. Булгантуяа нар нэр дэвшигчээс асуулт асууж, үг хэллээ. Нэр дэвшигчийн туршлагыг тодотгон, дэмжиж буйгаа гишүүд илэрхийлээд, томилогдсон тохиолдолд бодлогын шинэчлэл эхлүүлэх шаардлагатай байгааг сануулж Нийгмийн даатгалын үндэсний зөвлөл нь нийгмийн даатгалын бодлогын түвшинд мэргэжлийн оролцоотой байж, сангийн менежментийг сайжруулахыг захиж байсан. Түүнчлэн даатгуулагчийг төлөөлсөн гишүүн гэдгээ санаж, бодлого, эрх зүйн орчны өөрчлөлт дээр тухай бүр нухацтай ажиллаж, идэвх зүтгэлтэй, хараат бусаар ажиллахыг хүсэв. Байнгын хорооны саналаар Нийгмийн даатгалын үндэсний зөвлөлийн даатгуулагчийг төлөөлсөн гишүүнд Монголын үйлдвэрчний эвлэлийн холбооноос нэр дэвшүүлсэн Г. Адъяаг томилох, Үндэсний зөвлөлийн гишүүнээс Ц. Сүхбаатарыг чөлөөлөх талаарх санал хураалтыг хойшлуулаад Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд өөрчлөлт оруулах тухай хуулийн төслийн эцсийн хэлэлцүүлгийг хийв. Хуулийн төслийг эцсийн хэлэлцүүлэгт бэлтгэсэн талаарх Төсвийн байнгын хорооны танилцуулгыг Улсын Их Хурлын гишүүн Х. Ганхуяг нэгдсэн хуралдаанд танилцууллаа. Төслийн анхны хэлэлцүүлгийг Улсын Их Хурлын чуулганы 2025 оны 7 дугаар сарын 03-ны өдрийн нэгдсэн хуралдаанаар явуулж, эцсийн хэлэлцүүлэгт бэлтгүүлэхээр Төсвийн байнгын хороонд шилжүүлсэн юм. Байнгын хороо 2025 оны 7 дугаар сарын 04-ний өдрийн хуралдаанаараа дээрх хуулийн төслийн эцсийн хэлэлцүүлгийг Монгол Улсын Их Хурлын чуулганы хуралдааны дэгийн тухай хуулийн 42 дугаар зүйлд заасны дагуу явуулжээ. Нэгдсэн хуралдаанаар төслийн анхны хэлэлцүүлгийг явуулах үед дэмжигдсэн зарчмын саналуудыг төсөлд тусган, төслийн эцсийн хувилбарыг бэлтгэн Байнгын хорооны хуралдаанаар хэлэлцүүлэхэд хуралдаанд оролцсон гишүүдийн олонх төслийг нэгдсэн хуралдаанаар хэлэлцүүлэн батлуулах нь зүйтэй гэж үзсэн байна. Монгол Улсын нэгдсэн төсвийн 2025 оны төсвийн хүрээний мэдэгдэл, 2026- 2027 оны төсвийн төсөөллийн тухай хуульд өөрчлөлт оруулах тухай хуулийн төсөлд дотоодын нийт бүтээгдэхүүний бодит өсөлтийн хэмжээг 2025 онд 5.5 хувь, 2026 онд онд 6.0 хувь, 2027 онд 6.5 хувь байх, хэрэглээний үнийн өсөлтийн түвшинг 2025 онд 9.5 хувь, 2026 онд 7.0 хувь, 2027 онд 6.4 хувь байхаар тооцжээ. Мөн макро эдийн засгийн үндсэн үзүүлэлтүүдтэй уялдуулан нэгдсэн төсвийн тэнцвэржүүлсэн орлогын доод хэмжээг 2025 онд 30,209.9 тэрбум төгрөг буюу дотоодын нийт бүтээгдэхүүний 33.6 хувь, нэгдсэн төсвийн зарлагын дээд хэмжээг 31,575.1 тэрбум төгрөг буюу дотоодын нийт бутээгдэхүүний 35.1 хувь, нэгдсэн төсвийн тэнцэржүүлсэн тэнцлийн алдагдал -1,365.2 тэрбум төгрөг буюу дотоодын нийт бүтээгдэхүүний -1.5 хувьтай тэнцэхээр байгааг Х. Ганхуяг гишүүн танилцуулав. Төсвийн байнгын хорооны дээрх танилцуулгатай холбогдуулан Улсын Их Хурлын гишүүн Дав. Цогтбаатар, Л. Мөнхбаясгалан, Б. Заяабал, С. Эрдэнэбат, Б. Түвшин нар асуулт асууж, Засгийн газрын гишүүд болон ажлын хэсгийн гишүүдээс хариулт, мэдээлэл авсан юм. Ийнхүү Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд өөрчлөлт оруулах тухай хуулийн төслийн эцсийн хэлэлцүүлгийг хийж, хуулийн төслийг эцэслэн батлуулах бэлтгэл хангуулахаар холбогдох Байнгын хороонд шилжүүлэв. Энэ өдрийн чуулганы нэгдсэн хуралдаанаар 16 асуудал хэлэлцэхээр товлосон бөгөөд 11 дэх асуудал болгон Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн гурав дахь хэлэлцүүлгээр үргэлжиллээ хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75293-1",
    "url": "https://www.parliament.mn/nn/75293/",
    "title": "НҮБ-ын гишүүн 192 улстай дипломат харилцаа тогтоох бодлогыг хэрэгжүүлэх УИХ-ын тогтоолын төслүүдийг хэлэлцлээ",
    "date": "2025-07-04",
    "category": "Хуралдааны тойм",
    "part": 1,
    "totalParts": 3,
    "content": "Улсын Их Хурлын 2025 оны хаврын ээлжит чуулганы өнөөдрийн (2025.07.04) нэгдсэн хуралдаан 10 цаг 10 минутад, Улсын Их Хурлын 72 гишүүн ирцэд бүртгүүлснээр эхэлж, 16 асуудал хэлэлцэхээр товлов. Эхлээд Монгол Улсын Үндсэн хуулийн цэцийн 2025 оны 06 дугаар дүгнэлтийг хэлэлцэж, энэ талаар Үндсэн хуулийн цэцийн гишүүн Ц. Цолмон танилцууллаа. Үндсэн хуулийн цэц 2025 оны 6 дугаар сарын 06-ны өдрийн дунд суудлын хуралдаанаараа иргэдээс гаргасан мэдээллийн дагуу Эд хөрөнгийн эрхийн улсын бүртгэлийн тухай хуулийн 9 дүгээр зүйлийн 9.3 дахь хэсэг Монгол Улсын Үндсэн хуулийг зөрчсөн эсэх маргааныг хянан шийдвэрлэсэн байна. Цэцийн дунд суудлын хуралдаанд мэдээлэл Монгол Улсын Их Хурлын итгэмжилсэн төлөөлөгчөөр Улсын Их Хурлын гишүүн Х. Баасанжаргал оролцжээ. Цэц мэдээллийг хянан хэлэлцээд Эд хөрөнгийн эрхийн улсын бүртгэлийн тухай хуулийн 9 дүгээр зүйлийн 9.3 дахь хэсэгт \"Энэ хуулийн 9.1.5-д зааснаас бусад тохиолдолд энэ хуулийн 9.1.3, 9.1.4-т заасан үнийг хамгийн сүүлд бүртгэгдсэн үнээс бууруулж бүртгэхгүй.\" гэж заасан нь Монгол Улсын Үндсэн хуулийн Нэгдүгээр зүйлийн 2 дахь хэсэгт \"... хууль дээдлэх нь төрийн үйл ажиллагааны үндсэн зарчим мөн.\", Тавдугаар зүйлийн 3 дахь хэсэгт \"Өмчлөгчийн эрхийг гагцхүү хуульд заасан үндэслэлээр хязгаарлаж болно.\", Арван зургадугаар зүйлийн 3 дахь заалтад \"... үл хөдлөх хөрөнгө шударгаар олж авах, ... өмчлөх ... эрхтэй. ...\" гэснийг тус тус зөрчсөн байна хэмээн шийдвэрлэсэн байна. Эд хөрөнгийн эрхийн улсын бүртгэлийн тухай хуулийн 9 дүгээр зүйлийн 9.3 дахь хэсэг нь Монгол Улсын Үндсэн хуулийн Арван есдүгээр зүйлийн 1 дэх хэсэгт \"Төрөөс хүний эрх, эрх чөлөөг хангахуйц ... хууль зүйн болон бусад баталгааг бүрдүүлэх, хүний эрх, эрх чөлөөг зөрчихтэй тэмцэх, хөндөгдсөн эрхийг сэргээн эдлүүлэх үүргийг иргэнийхээ өмнө хариуцна.\", Далдугаар зүйлийн 1 дэх хэсэгт \"Үндсэн хуульд хууль, зарлиг, төрийн байгууллагын бусад шийдвэр, нийт байгууллага, иргэний үйл ажиллагаа бүрнээ нийцсэн байвал зохино.\" гэснийг тус тус зөрчөөгүй байна хэмээн шийдвэрлэсэн байна. Тус дүгнэлтийг хэлэлцсэн талаарх Хууль зүйн байнгын хорооны санал, дүгнэлтийг Улсын Их Хурлын гишүүн Х. Баасанжаргал танилцуулав. Байнгын хороо Монгол Улсын Их Хурлын чуулганы хуралдааны дэгийн тухай хуулийн 84 дүгээр зүйлд заасан журмын дагуу 2025 оны 7 дугаар сарын 03-ны өдрийн хуралдаанаараа хэлэлцээд хуралдаанд оролцсон гишүүдийн олонх хүлээн зөвшөөрөх нь зүйтэй гэж үзсэн гэв. Байнгын хорооны санал, дүгнэлттэй холбогдуулан Улсын Их Хурлын гишүүн А. Ариунзаяа, П. Сайнзориг нар Байнгын хорооны дээрх шийдвэрийг дэмжиж буйгаа илэрхийлсэн. Нэг талдаа төр зохих ёсны татвараа авах зорилгоор шийдвэр гаргасан ч нөгөө талдаа эд хөрөнгөө худалдан борлуулах хүний эрхийг хангасан Цэцийн уг дүгнэлтийг дэмжиж буйгаа илэрхийлж байсан. Иргэд үл хөдлөх хөрөнгөө борлуулахдаа татвараас зайлсхийх зорилгоор бодит үнэ болон бууруулсан үнэ бүхий хоёр төрлийн гэрээ байгуулах арга замыг сонгодог нь гэмт хэрэг гэдгийг П. Сайнзориг гишүүн тайлбарлаж байв. Худалдан авах үйл явцад маргаан үүсэхэд дээрх хууль бус үйлдлээр нь барьцаа болгож худалдаж буй тал нь залилах гэмт хэрэг үйлддэг тохиолдол цөөнгүй гардаг бөгөөд худалдан авагч нь хохироод үлддэг гэдгийг тайлбарлаж байв. Мөн даатгалын нөхөн төлбөртэй холбоотой эрсдэл үүсдэг байна. Иймд үл хөдлөх хөрөнгийг эдийн засгийн эргэлтэд оруулах асуудлыг шийдвэрлэхдээ талуудын эрх ашгийг хангасан, оновчтой зохицуулалтыг Улсын Их Хурал гаргах нь чухал гэдгийг гишүүд хэлж байв. Ингээд гишүүд үг хэлж, байр сууриа илэрхийлсний дараа нь санал хураалт явуулах байсан ч Байнгын хороод хуралдаж байгаа учир хойшлуулаад, “Хууль баталсантай холбогдуулан авах арга хэмжээний тухай” Улсын Их Хурлын тогтоолын төслийг хэлэлцэв. Төслийг хэлэлцсэн талаарх Хууль зүйн байнгын хорооны санал, дүгнэлтийг Улсын Их Хурлын гишүүн П. Сайнзориг танилцуулав. Засгийн газраас 2024 оны 12 дугаар сарын 27-ны өдөр өргөн мэдүүлсэн Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслийн анхны хэлэлцүүлгийг Улсын Их Хурал энэ оны 6 дугаар сарын 20-ны өдрийн чуулганы нэгдсэн хуралдаанаар хэлэлцэж, эцсийн хэлэлцүүлэгт бэлтгүүлэхээр Хууль зүйн байнгын хороонд шилжүүлсэн юм. Байнгын хороо 6 дугаар сарын 25-ны өдрийн хуралдаанаар уг асуудлыг хэлэлцсэн бөгөөд чуулганы нэгдсэн хуралдаанаар хуулийн төслүүдийн анхны хэлэлцүүлгийг явуулах үед хавтаст хэргийг цахимжуулах, цахим суурьтай нотлох баримтыг шүүх хуралдаанд шинжлэн судлах, цахим суурьтай нотлох баримтыг үнэлэхтэй холбоотой зохицуулалтыг төслөөс хасах саналыг хуралдаанд оролцсон гишүүдийн олонх дэмжсэнтэй холбогдуулан Монгол Улсын Их Хурлын чуулганы хуралдааны дэгийн тухай хуулийн 45 дугаар зүйлийн 45.2 дахь хэсэгт заасны дагуу ажлын хэсгээс “Хууль баталсантай холбогдуулан авах арга хэмжээний тухай” Улсын Их Хурлын тогтоолын төслийг боловсруулан хэлэлцүүлж Байнгын хорооны хуралдаанд оролцсон гишүүдийн олонх дэмжсэн гэлээ. Хэлэлцэж буй төсөл болон Байнгын хорооны санал, дүгнэлттэй холбогдуулан асуулт асуух, үг хэлэх шаардлагагүй хэмээн нэгдсэн хуралдаанд оролцож буй гишүүд үзсэн юм. Иймд холбогдох санал хураалт явуулах байсан ч Байнгын хороод хуралдаж байгаа учир хойшлуулаад, гадаад улс орнуудтай дипломат харилцаа тогтоох тухай Улсын Их Хурлын тогтоолын төслүүдийг хэлэлцсэн. Эхлээд Засгийн газраас 2025 оны 6 дугаар сарын 27-ны өдөр өргөн мэдүүлсэн “Барбадос Улстай дипломат харилцаа тогтоох тухай” Улсын Их Хурлын тогтоолын төслийг хэлэлцэж, энэ талаар Улсын Их Хурлын гишүүн, Засгийн газрын гишүүн, Гадаад харилцааны сайд Б. Батцэцэг нэгдсэн хуралдаанд танилцуулав. Монгол Улсын Үндэсний аюулгүй байдлын үзэл баримтлал, Гадаад бодлогын үзэл баримтлалыг үндэслэн НҮБ-ын гишүүн бүх улстай дипломат харилцаа тогтоох шийдвэрийг Улсын Их Хурлын Аюулгүй байдал, гадаад бодлогын байнгын хороо 2013 онд гаргасан байна. Энэхүү шийдвэрийн мөрөөр Монгол Улстай дипломат харилцаагүй байсан НҮБ-ын гишүүн орнуудтай дипломат харилцаа тогтоохоор ажилласны дүнд 2018 он хүртэл 25 улстай дипломат харилцаа тогтоож, Монгол Улсын Үндсэн хуулийн Хорин тавдугаар зүйлийн 15 дугаар хэсэгт заасны дагуу улс тус бүртэй дипломат харилцаа тогтоох асуудлыг тухай бүр нь Улсын Их Хурлын чуулганаар хэлэлцүүлэн, холбогдох шийдвэрийг батлуулж ирсэн гэлээ. Улсын Их Хурлын Аюулгүй байдал, гадаад бодлогын байнгын хорооны 2019 оны 3 дугаар сарын 24-ний өдрийн хуралдаанаар дипломат харилцаа тогтоох асуудлыг улс тус бүрээр биш, харин НҮБ-ын гишүүн бүх улстай дипломат харилцаа тогтоож дууссаны дараа нэгдсэн байдлаар хэлэлцүүлэхийг үүрэг болгосон байна. Энэ дагуу 2018 онд Эсватинийн Хаант Улстай, 2019 онд Барбадос Улстай, 2021 онд Бүгд Найрамдах Тринидад ба Тобаго Улстай, 2023 оны арванхоёрдугаар сард Бүгд Найрамдах Ботсвана Улстай дипломат харилцаа тогтоох Хамтарсан албан мэдээнд тус тус гарын үсэг зуржээ. Ингэснээр НҮБ-ын гишүүн бүх улстай дипломат харилцаа тогтоох зорилт бүрэн хэрэгжих нөхцөл бүрдснийг Гадаад харилцааны сайд тэмдэглэн танилцууллаа."
  },
  {
    "id": "75293-2",
    "url": "https://www.parliament.mn/nn/75293/",
    "title": "НҮБ-ын гишүүн 192 улстай дипломат харилцаа тогтоох бодлогыг хэрэгжүүлэх УИХ-ын тогтоолын төслүүдийг хэлэлцлээ",
    "date": "2025-07-04",
    "category": "Хуралдааны тойм",
    "part": 2,
    "totalParts": 3,
    "content": "Дээрх дөрвөн улстай дипломат харилцаа тогтоох тухай Улсын Их Хурлын тогтоолын төслийг улс тус бүрээр хэлэлцүүлэхээр танилцуулж байгаа хэмээгээд Б. Батцэцэг сайд “Барбадос Улстай дипломат харилцаа тогтоох тухай” Улсын Их Хурлын тогтоолын төслийг танилцуулав. Манай улс Барбадос Улстай дипломат харилцаа тогтоох сонирхолтой байгаагаа илэрхийлж, хоёр тал дипломат харилцаа тогтоох тухай Хамтарсан албан мэдээнд 2019 оны нэгдүгээр сарын 17-ны өдөр гарын үсэг зурсан байна. Барбадос Улс нь 1966 онд Британийн колоничлолоос тусгаар тогтнож, НҮБ-ын гишүүн болсон. 2021 онд Британийн хаант засгаас бүрэн салж Бүгд Найрамдах засаглалтай болсон нь түүхэн өөрчлөлт байжээ. Тус улс нь Хөгжиж буй орнуудын 77-гийн бүлгийн бүлэг, Карибын хамтын нийгэмлэг, Америкийн улсуудын байгууллага зэрэг бүс нутаг, олон улсын байгууллага, олон талт механизмуудын гишүүн бөгөөд уур амьсгалын өөрчлөлт, хөгжиж буй орнуудын эрх ашгийг хамгаалах чиглэлд идэвхтэй байр суурьтай хэмээн танилцууллаа. Тус улстай дипломат харилцаа тогтоосноор НҮБ, түүний төрөлжсөн байгууллагууд, Дэлхийн худалдааны байгууллага зэрэг олон талт тогтолцоо механизмын хүрээнд нийтлэг ашиг сонирхлын төлөө харилцан дэмжлэг үзүүлж, хамтран ажиллах боломж нэмэгдэх ач холбогдолтой юм байна. Тогтоолын төслийг хэлэлцсэн талаарх Аюулгүй байдал, гадаад бодлогын байнгын хорооны санал, дүгнэлтийг Улсын Их Хурлын гишүүн Н. Батсүмбэрэл танилцуулав. Байнгын хороо энэ сарын 01-ний өдрийн хуралдаанаараа төслийг хэлэлцээд хуралдаанд оролцсон гишүүдийн олонх дэмжсэн байна. Төсөл санаачлагчийн илтгэл болон Байнгын хорооны дээрх санал, дүгнэлттэй холбогдуулан Улсын Их Хурлын гишүүд асуулт асууж, хариулт авав. 300 мянга хүрэхгүй хүн амтай ч жилд 1.3 сая жуулчин хүлээн авдаг, аялал жуулчлал болон хөдөө аж ахуйн салбараа бодлогоор дэмжин амжилттай хөгжүүлсэн, ДНБ нь 11.5 тэрбум ам. доллар буюу манай улстай харьцуулахад нэг хүнд ногдох хувиараа 4-5 дахин илүү Карибын тэнгисийн арал улстай дипломат харилцаа тогтоож буйг Г. Лувсанжамц гишүүн тодотгоод Барбадос Улсын аялал жуулчлалын салбараа хөгжүүлэх стратеги болон үндэсний үйлдвэрлэлээ хөгжүүлж, олон улсад таниулах стратегийг судлах, нэвтрүүлэх хүрээнд ямар хамтын ажиллагаа өрнүүлэх боломж, төлөвлөгөө байгааг асуулаа. Тус улстай дипломат харилцаа тогтоох асуудлыг Нью-Йорк дахь байнгын төлөөлөгчийн газраараа дамжуулан хэд хэдэн удаагийн хэлэлцээ хийсэн бөгөөд дипломат харилцаа тогтоосны дараа хэд хэдэн чиглэлээр, тухайлбал аялал жуулчлал, хөдөө аж ахуйн салбарын хамтын ажиллагааг өрүүлэн мэдээлэл, туршлага солилцохоор тохирсон байгаа гэдэг хариултыг ажлын хэсгээс өгөв. Гадаад харилцааны яам чиг үүргээ амжилттай хэрэгжүүлж байгаа хэдий ч улс төрийн нөхцөл байдал үр дүнд хүргэхгүй байгаа гэдэг байр суурийг А. Ариунзаяа гишүүн хэлж байлаа. Гадаад харилцааг эдийн засагжуулахад анхаарахыг хүсээд, Монгол Улсыг төлөөлөн гадаад улс орнуудад ажиллаж байгаа дипломат бүрэлдэхүүний үйл ажиллагааг Монгол Улсын гадаад паспортыг хүчирхэгжүүлэх чиглэлээр авч хэрэгжүүлсэн арга хэмжээ болон суугаа улстайгаа эдийн засгийн үр ашигтай харилцааг хөгжүүлэх чиглэлээр авч хэрэгжүүлсэн арга хэмжээгээр дүгнэдэг байх саналыг П. Сайнзориг гишүүн илэрхийлж байв. Холбогдох санал хураалтыг түр хойшлуулаад “Эсватинийн Хаант Улстай дипломат харилцаа тогтоох тухай” Улсын Их Хурлын тогтоолын төслийг хэлэлцлээ. Гадаад харилцааны сайд Б. Батцэцэг төслийн талаар, Аюулгүй байдал, гадаад бодлогын байнгын хорооны санал, дүгнэлтийг Улсын Их Хурлын гишүүн Г. Хосбаяр тус тус танилцуулав. Улсын Их Хурлын дэд дарга Б. Пүрэвдорж нэгдсэн хуралдааны үеэр Нийтээр тэмдэглэх баярын болон тэмдэглэлт өдрүүдийн тухай хуульд нэмэлт оруулах тухай хуулийн төсөл болон хамт өргөн мэдүүлсэн хууль батлагдсан болохыг тэмдэглээд энэ сарын 10-ны өдрөөс хэрэгжиж эхэлнэ хэмээсэн. Монгол Улс, Эсватинийн Хаант Улстай улстай дипломат харилцаа тогтоох тухай Хамтарсан албан мэдээнд 2018 оны 11 дүгээр сарын 21-ний өдөр гарын үсэг зурсан байна. Тус улс нь 1968 онд Британийн хяналтаас бүрэн гарснаар тусгаар тогтнолоо олж, НҮБ-ын гишүүнд элссэн гэв. Мөн Дэлхийн худалдааны байгууллагын гишүүнээр 1995 онд элссэн бөгөөд тус байгууллагын Далайд гарцгүй, хөгжиж буй орнуудын бүлгийн гишүүн улс юм байна. Африкийн өмнөд хэсэгт орших Эсватинийн Хаант Улс нь мал аж аху, аж үйлдвэрлэл, үйлчилгээний салбарт суурилсан харьцангуй төрөлжсөн эдийн засагтай, дундаж орлоготой улсад тооцогддог бөгөөд далайд гарцгүй гэдгээр манай улстай ижил төстэй гэдгийг сайд танилцуулгадаа тодотгов. Тус улстай дипломат харилцаа тогтоосноор НҮБ, Дэлхийн худалдааны байгууллага зэрэг олон талт тогтолцоо, механизмын хүрээнд далайд гарцгүй хөгжиж буй орнуудын ашиг сонирхлыг хамгаалах зэрэг нийтлэг ашиг сонирхлын төлөө харилцан дэмжлэг үзүүлж хамтран ажиллах боломж нэмэгдэх ач холбогдолтой гэв. Эсватинийн Хаант Улстай дипломат харилцаа тогтоосноор хоёр талын харилцааг хөгжүүлж, хоёр талын болон олон талт тогтолцооны хүрээнд нийтлэг эрх ашгийн төлөө харилцан дэмжпэг үзүүлж, Нэгдсэн Үндэстний Байгууллага, түүний төрөлжсөн байгууллагууд, Дэлхийн худалдааны байгууллага зэрэг олон талт тогтолцоо, механизмын хүрээнд хамтран ажиллах нөхцөл бүрдэх аж. Байнгын хороо 2025 оны 7 дугаар сарын 01-ний өдрийн хуралдаанаараа төслийг хэлэлцээд, гишүүдийн олонх дэмжсэн байна. Төсөл санаачлагчийн илтгэл болон Байнгын хорооны дээрх санал, дүгнэлттэй холбогдуулан Улсын Их Хурлын гишүүн Б. Бейсен, Д. Ганбат нар асуулт асууж, Б. Батцэцэг сайдаас хариулт, мэдээлэл авав. Санал хураалтыг хойшлуулаад, дараагийн асуудлаа хэлэлцэв. “Бүгд Найрамдах Тринидад ба Тобаго Улстай дипломат харилцаа тогтоох тухай” Улсын Их Хурлын тогтоолын төслийг Засгийн газраас энэ оны 6 дугаар сарын 27-ны өдөр өргөн мэдүүлсэн бөгөөд Б. Батцэцэг сайд төслийн талаар, холбогдох Байнгын хорооны санал, дүгнэлтийг Н. Наранбаатар гишүүн тус тус нэгдсэн хуралдаанд танилцуулсан. Монгол Улс, Бүгд Найрамдах Тринидад ба Тобаго Улстай дипломат харилцаа тогтоох тухай тухай Хамтарсан албан мэдээнд 2021 оны 02 дугаар сарын 24-ний өдөр гарын үсэг зурсан байна. Карибын тэнгист орших хоёр арлаас бүрдэх тус улс нь 1962 онд Их Британиас бүрэн тусгаарлаж, НҮБ-ын гишүүн орон болсон. Шингэрүүлсэн байгалийн хийн экспортоороо бүс нутагтаа тэргүүлдэг тус улс НҮБ, Дэлхийн худалдааны байгууллагаас гадна Карибын хамтын нийгэмлэг, Тусгаар улсуудын хамтын нийгэмлэг, Америкийн улсын байгууллага зэрэг олон улсын байгууллагуудад идэвхтэй гишүүн аж. Гадаад бодлого нь бүс нутгийн тогтвортой байдал, хөгжил дэвшилд чиглэсэн бөгөөд олон улсын тавцанд төвийг сахисан байр суурь баримталдаг юм байна. Тус улстай дипломат харилцаа тогтоосноор НҮБ, Дэлхийн худалдааны байгууллага зэрэг олон талт тогтолцоо механизмын хүрээнд хамтран ажиллаж нийтлэг ашиг сонирхлын төлөө харилцан дэмжлэг үзүүлэх боломж нээгдэнэ гэдгийг Б. Батцэцэг сайд танилцуулав. Байнгын хороо төслийг хэлэлцэхэд гишүүдийн олонх дэмжсэн байна. Б. Батцэцэг сайдын илтгэл, Аюулгүй байдал, гадаад бодлогын байнгын хорооны санал, дүгнэлттэй холбогдуулан Улсын Их Хурлын гишүүн Н. Наранбаатар, Г. Лувсанжамц, О."
  },
  {
    "id": "75293-3",
    "url": "https://www.parliament.mn/nn/75293/",
    "title": "НҮБ-ын гишүүн 192 улстай дипломат харилцаа тогтоох бодлогыг хэрэгжүүлэх УИХ-ын тогтоолын төслүүдийг хэлэлцлээ",
    "date": "2025-07-04",
    "category": "Хуралдааны тойм",
    "part": 3,
    "totalParts": 3,
    "content": "Саранчулуун нар асуулт асууж, Гадаад харилцааны сайдаас хариулт авсан юм. Төслийн талаарх санал хураалтыг хойшлуулан, “Бүгд Найрамдах Ботсвана Улстай дипломат харилцаа тогтоох тухай” Улсын Их Хурлын тогтоолын төслийг хэлэлцэв. Төслийн талаар Гадаад харилцааны сайд, Аюулгүй байдал, гадаад бодлогын байнгын хорооны санал, дүгнэлтийг Улсын Их Хурлын гишүүн Х. Жангабыл танилцууллаа. Монгол Улс, Бүгд Найрамдах Ботсвана Улстай дипломат харилцаа тогтоох тухай Хамтарсан мэдээнд 2023 оны 12 дугаар сарын 06-ны өдөр гарын үсэг зурсан байна. 1966 онд тусгаар тогтнож НҮБ-ын гишүүнээр элсчээ. Бүгд Найрамдах Ботсвана Улс нь колоничлолоос ангижирч, шинээр тусгаар тогтносон Африкийн улс орнуудтай харьцуулахад тогтвортой улс төрийн тогтолцоо бүхий орны тоонд зүй ёсоор ордог байна. Далайд гарцгүй, байгалийн баялгийн нөөц ихтэй, алмааз болон зэс, никель, нүүрс зэрэг уурхайн бүтээгдэхүүний томоохон экспортлогч Ботсвана улс далайд гарцгүй хөгжиж буй орнуудын эрх ашгийг хамгаалах чиглэлд идэвхтэй ажилладаг хэмээн сайд танилцууллаа. Тус улстай дипломат харилцаа тогтоосноор НҮБ, Дэлхийн худалдааны байгууллага зэрэг олон талт тогтолцоо, механизмын хүрээнд далайд гарцгүй хөгжиж буй орнуудын ашиг сонирхлыг хамгаалах зэрэг нийтлэг ашиг сонирхлын төлөө харилцан дэмжлэг үзүүлж хамтран ажиллах боломж бүрдэх аж. Ингэснээр манай улсын НҮБ-ын бүх гишүүн улс болох 192 оронтой дипломат харилцаа тогтоох зорилт бүрэн хэрэгжиж байгааг Гадаад харилцааны сайд Б. Батцэцэг онцлон тэмдэглэсэн. НҮБ-ын бүх гишүүн улстай дипломат харилцаа тогтоосон улс орон цөөн байдаг бөгөөд энэ нь манай улсын идэвхтэй дипломат үйл ажиллагаа, энхийг эрхэмлэсэн, нээлттэй, бие даасан, олон тулгуурт гадаад бодлогын чухал илэрхийлэл болж байгаа аж. Байнгын хороо 2025 оны 7 дугаар сарын 01-ний өдрийн хуралдаанаараа хэлэлцээд “Бүгд Найрамдах Ботсвана Улстай дипломат харилцаа тогтоох тухай” Улсын Их Хурлын тогтоолын төслийг гишүүдийн олонх дэмжжээ. Төсөл санаачлагчийн илтгэл, Байнгын хорооны дээрх санал, дүгнэлттэй холбогдуулан Улсын Их Хурлын гишүүн П. Сайнзориг, Ж. Золжаргал, А. Ундраа нар асуулт асууж, Гадаад харилцааны сайдаас хариулт авсан. Уул уурхайн чиглэлээрх тус улсын амжилттай туршлагыг судлах шаардлагын талаар гишүүд онцлоод тус улсын харилцааг хаанаас хамаарах талаар тодруулж байв. Ботсвана Улс нь олон талаараа манай улстай төстэй гэдгийг Б. Батцэцэг сайд тодотгоод “Энэ богино хугацаанд бид туршлага солилцох яамдын түвшний албан айлчлалуудыг эхлүүлсэн байгаа. Хууль эрх зүйн орчны талаар, уул уурхайн бодлого, банк, хөрөнгө оруулалтын бодлогыг судлах сонирхол бий. Манай улсад нэвтрүүлэхэд тохиромжтой гэж үзэж байгаа. Дипломат харилцаа тогтоож байгаа улс орнуудтай амжилттай, онцлог салбарынх сайн загвар, туршлагыг судлах ажлыг нэн тэргүүнд тавьж эхлүүлэхээр зорьж байна” хэмээгээд Эстони Улсын цахим туршлагыг нэвтрүүлсэн үр дүнтэй холбон тайлбарлаж байв. Мөн тэрбээр гадаад бодлогоо тэлэх хүрээндээ Африкийг орхигдуулсан хэмээгээд тус тивд Элчин сайдын яам нээх судалгааг хийж байгаа талаараа мэдээлэл өгсөн. Улсын Их Хурлын төслийн талаарх санал хураалтыг нэгдсэн хуралдаанаар явуулах байсан ч хойшлууллаа. Иймд хэлэлцэхээр товлосон долдугаар асуудал болох Санхүүгийн зохицуулах хорооны орон тооны бус гишүүнийг томилох тухай асуудлыг хэлэлцэн чуулганы нэгдсэн хуралдаан үргэлжилж байна хэмээн Улсын Их Хурлын Хэвлэл мэдээллийн газраас мэдээлэв"
  },
  {
    "id": "75285-1",
    "url": "https://www.parliament.mn/nn/75285/",
    "title": "Нэгдсэн хуралдаанаар Үндэсний их баяр наадмын тухай хуульд өөрчлөлт оруулах тухай хуулийн төслийг эцэслэн баталж, төсвийн тодотголын хоёр дахь хэлэлцүүлгийг хийлээ",
    "date": "2025-07-03",
    "category": "Хуралдааны тойм",
    "part": 1,
    "totalParts": 4,
    "content": "Улсын Их Хурлын чуулганы өнөөдрийн /2025.07.03/ нэгдсэн хуралдааны эхэнд Засгийн газраас өргөн мэдүүлсэн Төсвийн тогтвортой байдлын тухай хуульд нэмэлт оруулах тухай хуулийн төслийг яаралтай горимоор хэлэлцэх эсэх асуудлаар санал хураалт явуулав. Хуралдаанд оролцсон гишүүдийн олонх хуулийн төслийг хэлэлцэхийг дэмжлээ. Дараа нь Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн хоёр дахь хэлэлцүүлгийг үргэлжлүүлэн явууллаа. Тогтоолын төслийн хоёр дахь хэлэлцүүлгийг УИХ-ын чуулганы 07 дугаар сарын 02-ны өдрийн нэгдсэн хуралдаанаар явуулж, УИХ-ын гишүүд асуулт асууж, байр сууриа илэрхийлсэн юм. Ингээд тогтоолын төслийг батлах санал хураалт явуулахад хуралдаанд оролцсон гишүүдийн олонх дэмжсэнээр тогтоолын төслийг баталлаа. Мөн хуралдаанаар Монгол Улсын Үндсэн хуулийн цэцийн 2025 оны 05 дугаар дүгнэлттэй танилцав. Үндсэн хуулийн цэцийн гишүүн Д. Гангабаатар дүгнэлтийг танилцуулсан юм. Монгол Улсын Үндсэн хуулийн цэц 2025 оны 05 дугаар сарын 16-ны өдөр дунд суудлын хуралдаанаараа Хувь хүний орлогын албан татварын тухай хуулийн зарим заалт Монгол Улсын Үндсэн хуулийн холбогдох заалтыг зөрчсөн эсэх маргааныг хянан хэлэлцсэн юм. Үндсэн хуулийн цэцийн энэхүү хуралдаанаас Хувь хүний орлогын албан татварын тухай хуулийн 21 дүгээр зүйлийн 21.1 дэх хэсэгт “Энэ хуулийн 14, 18 дугаар зүйлд заасны дагуу тухайн жилийн орлогыг тодорхойлоход 0-120,000,000 хүртэлх төгрөгийн албан татвар ногдуулах орлого олсон тохиолдолд 10 хувиар, 120,000,001-180,000,000 хүртэлх төгрөгийн албан татвар ногдуулах орлого олсон тохиолдолд 12,000,000 төгрөг дээр 120,000,000 төгрөгөөс дээш давсан орлогод 15 хувиар, 180,000,000 төгрөгөөс дээш албан татвар ногдуулах орлого олсон тохиолдолд 21,000,000 төгрөг дээр 180,000,000 төгрөгөөс дээш давсан орлогод 20 хувиар нэмж тооцон албан татвар ногдуулна.” гэж заасан нь Монгол Улсын Үндсэн хуулийн Нэгдүгээр зүйлийн 2 дахь хэсэгт “Ардчилсан ёс, шударга ёс, эрх чөлөө, тэгш байдал, үндэсний эв нэгдлийг хангах, хууль дээдлэх нь төрийн үйл ажиллагааны үндсэн зарчим мөн.”, Тавдугаар зүйлийн 4 дэх хэсэгт “Төр нь үндэсний эдийн засгийн аюулгүй байдал, аж ахуйн бүх хэвшлийн болон хүн амын нийгмийн хөгжлийг хангах зорилгод нийцүүлэн эдийн засгийг зохицуулна.”, Аравдугаар зүйлийн 2 дахь хэсэгт “Монгол Улс олон улсын гэрээгээр хүлээсэн үүргээ шударгаар сахин биелүүлнэ.”, 3 дахь хэсэгт “Монгол Улсын олон улсын гэрээ нь соёрхон баталсан буюу нэгдэн орсон тухай хууль хүчин төгөлдөр болмогц дотоодын хууль тогтоомжийн нэгэн адил үйлчилнэ.”, Арван дөрөвдүгээр зүйлийн 1 дэх хэсэгт “Монгол Улсад хууль ёсоор оршин суугаа хүн бүр хууль, шүүхийн өмнө эрх тэгш байна.”, 2 дахь хэсэгт “Хүнийг үндэс, угсаа, хэл, арьсны өнгө, нас, хүйс, нийгмийн гарал, байдал, хөрөнгө чинээ, эрхэлсэн ажил, албан тушаал, шашин шүтлэг, үзэл бодол, боловсролоор нь ялгаварлан гадуурхаж үл болно. Хүн бүр эрх зүйн этгээд байна.” гэснийг тус тус зөрчөөгүй байна гэж шийдвэрлэж, Цэцийн 2025 оны 05 дугаар дүгнэлт гаргажээ. Дараа нь Үндэсний их баяр наадмын тухай хуульд өөрчлөлт оруулах тухай хуулийн төслийн анхны хэлэлцүүлгийг явуулав. Төрийн байгуулалтын байнгын хорооны хуралдаанаар тус хуулийн төслийн анхны хэлэлцүүлгийг явуулахад УИХ-ын гишүүдээс зарчмын зөрүүтэй саналын томьёолол гараагүй бөгөөд хуулийн төслийн анхны хэлэлцүүлгийг эцэслэн батлах үе шаттай нэгтгэх горимын санал дэмжигдсэн хэмээн УИХ-ын гишүүн Э. Одбаяр танилцуулав. Горимын саналыг хуралдаанд оролцсон гишүүдийн олонх дэмжиж, хуулийн төслийг эцэслэн баталлаа. Үргэлжлүүлэн Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн хууль, тогтоолын төслүүдийн анхны хэлэлцүүлгийг явууллаа. Төсвийн байнгын хорооны 2025 оны 07 дугаар сарын 02-ны өдрийн хуралдаанаараа Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн Аж ахуйн нэгжийн орлогын албан татварын тухай хуульд нэмэлт оруулах тухай, Төсвийн тухай хуульд нэмэлт, өөрчлөлт оруулах тухай хуулийн төсөл болон “Монгол Улсын 2025 оны төсвийн тухай хуульд өөрчлөлт оруулах тухай хууль батлагдсантай холбогдуулан авах зарим арга хэмжээний тухай” Монгол Улсын Их Хурлын тогтоолын төсөл, “Алт-3” аяныг хэрэгжүүлэх зарим арга хэмжээний тухай Монгол Улсын Их Хурлын тогтоолын төслүүдийн анхны хэлэлцүүлгийг явуулжээ. Тус байнгын хорооноос гаргасан санал, дүгнэлтийг УИХ-ын гишүүн Ж. Баясгалан танилцуулав. Төсвийн байнгын хорооны хуралдаанаар Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.10 дахь хэсэгт заасны дагуу Монгол Улсын Их Хурлын тогтоолын төслүүд болон хуулийн төслүүдийг зүйл бүрээр хэлэлцэн, төслүүдийн тухайн зүйлтэй холбогдуулан ажпын хэсэг болон Улсын Их Хурлын гишүүнээс гаргасан зарчмын зөрүүтэй саналын томьёоллыг нэг бүрчлэн хэлэлцэж, санал хураалт явуулсныг тодотгосон юм. Улсын Их Хурлын даргын 2025 оны 292 дугаар захирамжаар байгуулагдсан Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн хууль, тогтоолын төслүүдийг хэлэлцүүлэгт бэлтгэх үүрэг бүхий ажлын хэсгээс Монгол Улсын 2025 оны төсвийн тухай хууль баталсантай холбогдуулан “Засгийн газарт чиглэл өгөх тухай” Монгол Улсын Их Хурлын 52 дугаар тогтоол, “Монгол Улсын 2025 оны төсвийн тухай хууль баталсантай холбогдуулан авах арга хэмжээний тухай” Монгол Улсын Их Хурлын 54 дүгээр тогтоолын холбогдох заалтууд бүрэн хэрэгжиж дуусаагүй гэж үзэн Монгол Улсын Засгийн газраас Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн “Монгол Улсын 2025 оны төсвийн тухай хуульд өөрчлөлт оруулах тухай хууль батлагдсантай холбогдуулан авах зарим арга хэмжээний тухай” Монгол Улсын Их Хурлын тогтоолын төслийг хууль санаачлагчид нь буцаах, мөн Төсвийн тухай хуульд нэмэлт, өөрчлөлт оруулах тухай хуульд тусгагдсан төсвийн орлогыг аль нэг этгээд, эсхүл үйл ажиллагаанд тусгайлан оноохгүй байх зохицуулалтыг хасах саналууд гаргасныг хуралдаанд оролцсон гишүүдийн олонх дэмжсэн байна. Харин ажлын хэсгээс гаргасан “Алт-3” аяныг хэрэгжүүлэх зарим арга хэмжээний тухай Монгол Улсын Их Хурлын тогтоолын холбогдох заалтуудад өөрчлөлт оруулах санал гаргасныг хуралдаанд оролцсон гишүүдийн олонх дэмжээгүй гэлээ. Хэлэлцэж буй асуудалтай холбогдуулан УИХ-ын гишүүд асуулт асууж, байр сууриа илэрхийлсэн. Тухайлбал УИХ-ын гишүүн Ц. Мөнхтуяа, Аж ахуйн нэгжийн орлогын албан татварын тухай хуульд нэмэлт оруулах заалт нь төрийн дэмжлэгээр хувийн хэвшлийн сургууль, цэцэрлэг барихад дэмжлэг үзүүлэх утгатай байгааг тодотгоод, үүнийг олон нийт ашиг сонирхлын зөрчил гэж үзэж байна хэмээсэн. Сангийн сайд Б. Жавхлан, Төрийн буюу төсвийн мөнгөөр хувийн сургууль, цэцэрлэг барина гэж ойлгож болохгүй. Компани, хувь хүн сургууль, цэцэрлэг барихад өөрийн хөрөнгөө оруулаад, нийт борлуулалтын орлогынхоо нэг хувьтай тэнцэх татварын хөнгөлөлт эдлэх зохицуулалт гэж тайлбарласан. УИХ-ын гишүүн О."
  },
  {
    "id": "75285-2",
    "url": "https://www.parliament.mn/nn/75285/",
    "title": "Нэгдсэн хуралдаанаар Үндэсний их баяр наадмын тухай хуульд өөрчлөлт оруулах тухай хуулийн төслийг эцэслэн баталж, төсвийн тодотголын хоёр дахь хэлэлцүүлгийг хийлээ",
    "date": "2025-07-03",
    "category": "Хуралдааны тойм",
    "part": 2,
    "totalParts": 4,
    "content": "Номинчимэг, хувийн сургууль, цэцэрлэгт хөрөнгө оруулбал татварын хөнгөлөлт үзүүлнэ гэсэн бодлого орж ирж байна. Үүний оронд татвараа аваад гурван ээлжээр хичээллэж байгаа улсын сургуульдаа хөрөнгө оруулах нь зүйд нийцнэ. Нийгмийн тэгш байдлаа хангая гэвэл боловсролын салбараас эхлэх ёстой гээд, хувийн хэвшлийн сургууль, цэцэрлэгийг дэмжиж байгаа ч төсвийн тодотгол дагуулан ийм хуулийн төслийг хэлэлцэн баталж болохгүй гэсэн байр суурьтай байгаагаа илэрхийлсэн юм. УИХ-ын гишүүд асууж, үг хэлсний дараа Байнгын хорооноос танилцуулсан зарчмын зөрүүтэй саналын томьёоллуудаар санал хураалт явуулан хууль, тогтоолын төслүүдийг эцсийн хэлэлцүүлэгт бэлтгүүлэхээр Төсвийн байнгын хороонд шилжүүллээ. Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн хоёр дахь хэлэлцүүлгийг явууллаа. Төсвийн байнгын хорооны санал, дүгнэлтийг УИХ-ын гишүүн Х. Ганхуяг танилцуулав. УИХ дахь АН-ын бүлгийн санал, дүгнэлтийг тус бүлгийн дарга О. Цогтгэрэл уншиж танилцуулав. Хуулийн төслүүдийн хоёр дахь хэлэлцүүлгээр олонхын дэмжлэг авсан саналд хийсэн дүн шинжилгээ, дүгнэлтийг УИХ-ын Тамгын газрын Төсвийн хяналт, шинжилгээний хэлтсийн дарга Д. Эрдэнэсамбуу танилцуулсан. Төсвийн төслийн хоёр дахь хэлэлцүүлгийн үеэр хөрөнгө оруулалтын 3 төсөл, арга хэмжээний төсөвт өртөг болон санхүүжих дүнг 31,000.0 сая төгрөгөөр, урсгал зардлыг 21,775.6 сая төгрөгөөр, эргэж төлөгдөх цэвэр зээлийг 15,000.0 сая төгрөгөөр, нийт 67,775.6 сая төгрөгөөр төсвийн нийт зарлагыг нэмэгдүүлсэн. Мөн урсгал зардлыг 67,775.6 сая төгрөгөөр бууруулах зохицуулалтын саналууд гарсан нь Төсвийн тухай хуулийн 6 дугаар зүйлийн 6.2.6-д заасан зарчимд нийцэж, төсвийн нийт зарлагыг нэмэгдүүлэхгүй байх нөхцөлийг хангасан байна. Төсвийн төслийн хоёр дахь хэлэлцүүлгийг явуулах үед олонхын дэмжлэг авсан саналууд нь Монгол Улсын Их Хурлын чуулганы хуралдааны дэгийн тухай хуулийн 71 дүгээр зүйлийн 71.7.2-т заасан Засгийн газраас өргөн мэдүүлсэн төсвийн төслийн зарлагын болон алдагдлыг нэмэгдүүлэхгүй байх гэсэн шаардлагыг хангаж, мөн хуулийн 71.7.3-т заасны дагуу Төсвийн тухай хуулийн 29 дүгээр зүйлийн 29.3-т нийцсэн байна хэмээн УИХ-ын Тамгын газрын төсвийн хяналт, шинжилгээ хариуцсан нэгж дүгнэжээ. Дараа нь Төсвийн байнгын хорооноос танилцуулсан зарчмын зөрүүтэй саналын томьёоллуудаар санал хураалт явуулж, хуулийн төслүүдийг гурав дахь хэлэлцүүлэгт бэлтгүүлэхээр Төсвийн байнгын хороонд шилжүүллээ. Мөн хуралдаанаар Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хуулийн төслийн анхны хэлэлцүүлгийг хийлээ. Төсвийн байнгын хорооны санал, дүгнэлтийг УИХ-ын гишүүн Г. Ганбаатар танилцуулсан юм. Тэрбээр, Төсвийн байнгын хороо 2025 оны 07 дугаар сарын 02-ны өдрийн хуралдаанаараа дээрх хуулийн төслүүдийн анхны хэлэлцүүлгийг хийж, хуулийн төслүүдийг зүйл бүрээр нь хэлэлцлээ. Монгол Улсын Их Хурлын даргын 2025 оны 291 дүгээр захирамжаар Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд өөрчлөлт оруулах тухай хуулийн төсөл болон хамт өргөн мэдүүлсэн Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслүүдийг Байнгын хороо, чуулганы нэгдсэн хуралдааны хэлэлцүүлэгт бэлтгэх үүрэг бүхий ажпын хэсгийг УИХ-ын гишүүн Х. Ганхуяг ахалж, 19 гишүүний бүрэлдэхүүнтэйгээр байгуулан ажиллалаа. Тус ажлын хэсгээс Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд өөрчлөлт оруулах тухай хуулийн төсөлд тусгагдсан эдийн засгийн үзуүлэлтүүдийн 2026-2027 оны төсвийн төсөөлөлд тусгагдсан тоонуудыг 2025 оны 05 дугаар сарын 30-нд Улсын Их Хурлаар баталсан Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд нийцүүлэн өөрчлөх санал гаргасныг хуралдаанд оролцсон гишүүдийн олонх дэмжсэн гэлээ. Төсвийн тогтвортой байдлын тухай хуулийн 7 дугаар зүйлийн 7.5 дахь хэсэгт зааснаар дунд хугацааны төсвийн хүрээний мэдэгдэл, түүний нэмэлт, өөрчлөлтийг баталснаас хойш гурван сарын дотор тухайн жилийн төсвийн төсөл, тодотголын төслийг өргөн мэдүүлэхийг хориглосон зохицуулалттай холбоотойгоор 2026 оны төсвийн төслийг хуульд заасны дагуу 2025 оны 09 дүгээр сарын 01-ний дотор өргөн мэдүүлэх цаглаварт нийцүүлэн Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийг хууль санаачлагчид нь буцаах нь зүйтэй гэсэн санал гаргасныг хуралдаанд оролцсон гишүүдийн олонх дэмжсэн байна. Хэлэлцэж буй асуудалтай холбогдуулан УИХ-ын гишүүд асуулт асууж, хариулт авсан. Тухайлбал УИХ-ын гишүүн Д. Энхтүвшин, төсөв алдагдалтай байна, аж ахуйн нэгжүүдийн санхүүгийн байдал сайнгүй байгаа. Ийм байхад татварын өртай аж ахуйн нэгжүүдийн дансыг хаадаг арга хэмжээ их дарамт учруулдаг. 2020 онд татвар болон нийгмийн даатгалын шимтгэлийн өртэй холбоотой асуудлаар 1753 байгууллагын дансыг хааж байсан бол 2024 онд 22813 болсон байна. Таван жилийн дотор 40 дахин нэмэгдсэн байгаа юм. Өөрөөр хэлбэл үйл ажиллагаа явуулж байгаа аж ахуйн нэгжүүдийн 21 хувь нь дансаа хаалгаж байж татвараа төлөх нөхцөл байдал үүсэж байж. Татварын өр сүүлийн жилүүдэд огцом нэмэгджээ. Данс хаадаг үйл ажиллагаа төсвийн алдагдлыг нөхөхөд хэрхэн нөлөөлөх вэ хэмээн тодруулсан. Сангийн сайд Б. Жавхлан, Данс хаах арга хэмжээ хуульд заасны дагуу явагдаж байгаа. Тийм учраас төсвийн орлогыг төвлөрүүлдэг татварын байгууллагын албан хаагчдад буруу өгөх арга байхгүй. Нэг талдаа татварын төлөвлөгөө биелэхгүй асуудал гардаг бол нөгөө талдаа татвар төлөгч аж ахуйн нэгжүүд баяр ёслолын үеэр цалингаа тавих, хамтарч ажиллаж байгаа гэрээт байгууллагуудынхаа төлбөр мөнгийг гаргах гээд зовлон байдаг. Тийм учраас баяр наадам дөхөж байгаатай холбогдуулаад дансанд хаалт хийхгүй байгаа гэдгийг мэдээлье. Татварын өртэй байгаа аж ахуйн нэгжүүдтэй татвараа төлөх хуваарь гаргаад ажиллаж байна. Шинэчлэгдсэн хуваарийн дагуу татварын өрөө барагдуулахгүй бол хуулийн дагуу дараагийн шатны арга хэмжээг авахаас өөр аргагүй болно. Татварын шинэчлэлийн хүрээнд дансыг шууд 100 хувь биш хэсэгчилж битүүмжилдэг байх зохицуулалтыг шинээр оруулж ирж байгаа гэсэн хариулт өгөв. УИХ-ын гишүүдийн асуултын дараа Төсвийн байнгын хорооноос танилцуулсан зарчмын зөрүүтэй саналын томьёоллуудаар санал хураалт явуулж, хуулийн төслийг эцсийн хэлэлцүүлэгт бэлтгүүлэхээр Төсвийн байнгын хороонд шилжүүллээ. Үргэлжлүүлэн Эрчим хүчний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэх асуудлыг хэлэлцэв. Хуулийн төслийн талаар Эрчим хүчний сайд Б."
  },
  {
    "id": "75285-3",
    "url": "https://www.parliament.mn/nn/75285/",
    "title": "Нэгдсэн хуралдаанаар Үндэсний их баяр наадмын тухай хуульд өөрчлөлт оруулах тухай хуулийн төслийг эцэслэн баталж, төсвийн тодотголын хоёр дахь хэлэлцүүлгийг хийлээ",
    "date": "2025-07-03",
    "category": "Хуралдааны тойм",
    "part": 3,
    "totalParts": 4,
    "content": "Чойжилсүрэн, Эдийн засгийн байнгын хорооны санал, дүгнэлтийг УИХ-ын гишүүн Ш. Бямбасүрэн танилцуулсан юм. Эрчим хүчний тухай хуульд нэмэлт, өөрчлөлт оруулах тухай хуулийн төсөл батлагдсанаар эрчим хүчийг либералчлах төрийн бодлогыг хэрэгжүүлэх нөхцөл бүрдэх ба эрчим хүчний төслийг эрчим хүч нийлүүлэх үнэ, эрчим хүчний эх үүсвэрийг төрд нийлүүлэх хугацаа, нийлүүлэх хэмжээ зэргээс хамаарч сонгон шалгаруулах боломж бүрдэнэ гэж төсөл санаачлагч үзжээ. Түүнчлэн төсөл сонгон шалгаруулалтыг санхүүгийн хувьд бүрэн бололцоотой оролцогчдыг үнэлэх замаар хэрэгжүүлэх тул эрчим хүчний гацсан олон төслийг хөдөлгөх бодитой нөлөөлөл үзүүлэх бөгөөд энэхүү хуулийн төсөл батлагдсанаар Засгийн газраас хэрэгжүүлэх мега төслүүдийг хөдөлгөх суурь нөхцөл болж, цаашид улс орны нийгэм, эдийн засагт эерэг нөлөөлөл үзүүлэх ба үүнийг дагаад ажлыг байр нэмэгдэх, иргэдийн ая тухтай амьдрал хангагдах боломж бүрдэнэ гэж уг хуулийн төслийг боловсруулсан байна. Эдийн засгийн байнгын хорооны хуралдаанаар хуулийн төслийг хэлэлцэх үед УИХ-ын гишүүн П. Сайнзориг эрчим хүчний эх үүсвэрүүдийн насжилт, найдвартай ажиллагаа, Тавантолгойн станцыг барьж байгуулах ажлын талаар, Дулааны 3-р цахилгаан станцад гарсан ослын улмаас үүсэж болох эрсдэл, авах хариу арга хэмжээний талаар Засгийн газраас авч хэрэгжүүлж байгаа ажлын явцын талаар, УИХ-ын гишүүн Ж. Алдаржавхлан уг хуулийн төслийг баталснаар эрчим хүчний бүх худалдан авалт, тендерыг Эрчим хүчний яам дээр төвлөрүүлж зохион байгуулах эсэх, эрчим хүчний төсөл хэрэгжүүлэгчийг сонгон шалгаруулах ажлын хэсгийн орон тооны талаар, УИХ-ын гишүүн М. Мандхай уг хуулийн төслийг ямар төсөл, хөтөлбөр дээр хэрэгжүүлэх, тариф, хязгаарлалтын асуудлын талаар, УИХ-ын гишүүн Ж. Ганбаатар Дулааны 3-р цахилгаан станцын үйл ажиллагаа хэвийн ажиллаж эхлэх хугацааны талаар, УИХ-ын гишүүн Р. Сэддорж дотоодын эрчим хүчний мэргэжилтнүүдийн чадавх, дотооддоо эрчим хүчийг үйлдвэрлэх хүчин чадлын талаар, шинээр барьж байгаа цахилгаан станцын санхүүжилтийн талаар асуулт асууж, хариулт авсан байна. Мөн УИХ-ын гишүүн М. Бадамсүрэн Эрчим хүчний тухай хуулийн тодорхой зүйл дээр хязгаар, тааз тавьж батлах, экспортын чиглэлийн эрчим хүчний үйлдвэрлэлийг дэмжих талаар, Улсын Их Хурлын гишүүн М. Энхцэцэг эрчим хүчний эх үүсвэрүүдийг олноор барьж байгуулах талаар хуулийн төслийг дэмжиж саналаа илэрхийлжээ. Хуулийн төсөлтэй холбогдуулан УИХ-ын гишүүд асуулт асууж, үг хэлсэн. УИХ-ын гишүүн Н. Наранбаатар, Сэргээгдэх эрчим хүч үйлдвэрлэх чиглэлээр үйл ажиллагаа явуулах аж ахуйн нэгжүүдэд яамнаас зөвшөөрөл олгохгүй байгаа нь ямар учиртайг тодруулсан. Мөн Төрийн болон орон нутгийн өмчийн хөрөнгөөр бараа, ажил үйлчилгээ худалдан авах тухай хуулийн өөрчлөлтийн асуудлыг хамт хэлэлцүүлэхээр оруулж ирээгүйн шалтгааныг лавласан. Эрчим хүчний сайд Б. Чойжилсүрэн, Сэргээгдэх эрчим хүчний тухай хууль батлагдсанаас хойш 2019 он хүртэл 38 тусгай зөвшөөрөл олгосон байна. Тэдний 10 нь станцаа бариад сүлжээнд холбосон байна. Хүчинтэй тусгай зөвшөөрөл эзэмшигч 11 бий. Тусгай зөвшөөрөл эзэмшигч нартай хуульд заасны дагуу 1квт. цаг эрчим хүчний үнийг 15-19 центээр авах нөхцөлтэй байгаа. Санхүүгийн энэ хүндрэлээс гадна техникийн хувьд асуудал бий. Нар гарахгүй, эсвэл салхи зогсчихвол эрчим хүч үйлдвэрлэх боломжгүй болно. Гэтэл бидэнд эгшин зуурт маневрлах чадвартай хийн юмуу усан цахилгаан станцын хүчин чадал байхгүй. 2024 оны сүүлээр сэргээгдэх эрчим хүчний салбарт хувьсгал гэж хэлж болохуйц шийдэл гарсан нь батарей хураагуурын станцын өртгийн бууралт байсан. Батарей хураагуурын станцаа төвийн сүлжээнд холбовол 10 цент орчмоор цахилгаан нийлүүлэх бололцоотой болно. Бид 1600 мВт цагийн хүчин сэргээгдэх эрчим хүчний станц байгуулах төслүүдийг хэрэгжүүлэхээр хөрөнгө оруулагчийг хайж байна. Энэ төслийг амжилттай хэрэгжүүлвэл Сэргээгдэх эрчим хүчний тухай хуулийн дагуу тендер зарлана. Үнэ нь бууж 3 орчим цент болно гэсэн хүлээлттэй байна. Төрийн болон орон нутгийн өмчийн хөрөнгөөр бараа, ажил, үйлчилгээ худалдан авах тухай хуулийн өөрчлөлтийг Засгийн газарт боловсруулж байгаа. Аж ахуйн бүх салбарыг хамрах учраас судалгаанд нэлээд цаг зарцуулахаар байгаа. Эрчим хүчний салбар чадлын дутагдалд орчихсон байгаа учраас Эрчим хүчний байгууламжуудыг байгуулах асуудлыг Эрчим хүчний тухай хуульд өөрчлөлт оруулан шийдвэрлэхээр Засгийн газарт ярилцаж ойлголцоод УИХ-д өргөн мэдүүлсэн гэсэн хариулт өглөө. УИХ-ын гишүүд асуулт асууж, байр сууриа илэрхийлсний дараа санал хураалт явуулахад хуралдаанд оролцсон гишүүдийн олонх хуулийн төслүүдийг хэлэлцэхийг дэмжсэн учир анхны хэлэлцүүлэгт бэлтгүүлэхээр Эдийн засгийн байнгын хороонд шилжүүлэв. Дараа нь “Зээлийн хүүг бууруулах хүрээнд авах зарим арга хэмжээний тухай” Улсын Их Хурлын тогтоолын төслийг хэлэлцлээ. Эдийн засгийн байнгын хорооны санал, дүгнэлтийг УИХ-ын гишүүн Л. Соронзонболд танилцуулав. Эдийн засгийн байнгын хороо 2025 оны 06 дугаар сарын 30-ны өдрийн хуралдаанаараа Монгол Улсын Их Хурлын хяналт шалгалтын тухай хуулийн 9 дүгээр зүйлийн 9.6, 9.8 дахь хэсгүүдийг баримтлан хянан шалгах ажлын хэсгийн санал, дүгнэлтийн дагуу “Зээлийн хүүг бууруулах хүрээнд авах зарим арга хэмжээний тухай” Улсын Их Хурлын тогтоолын төсөл боловсруулах асуудлыг хэлэлцжээ. Байнгын хорооны хуралдаанаар тогтоолын төслийг хэлэлцэх үед УИХ-ын гишүүн М. Бадамсүрэн Ирээдүйн өв сангийн хөрөнгийн хэдэн төгрөгийг ямар банкнуудад, хэдэн хувийн хүүтэйгээр, хэдэн жилийн хугацаатай хадгалж, үр шим, хүүгийн өгөөжийг хэрхэн хүртэх талаар, Ирээдүйн өв сангийн хуримтлагдсан хүүгийн өссөн дүнг хүүхдийн хөгжлийг дэмжих чиглэл рүү шилжүүлэх талаар хийгдсэн судалгаа, тооцоолол байгаа эсэх, энэ хөрөнгийг дотооддоо эргэлтэд оруулах, хөнгөлөлттэй зээлийн эх үүсвэрт ашиглах боломжтой эсэх талаар, УИХ-ын гишүүн П. Сайнзориг арилжааны банкнуудын зээлийн хүү батлах аргачлалын талаар, зээлийн хүү өндөр байгаагийн шалтгаан, авах арга хэмжээний талаар, арилжааны банкин дахь иргэдийн хадгаламжийн дундаж хугацааны талаар, арилжааны банкнууд дахь банк бус санхүүгийн байгууллага, ломбардад олгосон зээлийн хэмжээ, давтамж, ипотек, цалингийн зээлийн хураамжтай холбоотой шийдвэрийн талаар, УИХ-ын гишүүн С. Эрдэнэбат ахмадын тэтгэврийн зээл, зээлдэгчийн эрх ашгийг хамгаалах институтийг хэрхэн байгуулах талаар асуулт асууж, хариулт авсан байна. Тогтоолын төслийг чуулганы нэгдсэн хуралдаанаар хэлэлцүүлж батлуулахыг Байнгын хорооны хуралдаанд оролцсон гишүүдийн олонх дэмжжээ. Тогтоолын төсөлтэй холбогдуулан УИХ-ын гишүүн Ц. Баатархүү, Бидний арга барил буруу тийшээ яваад байна. Утааг бууруулъя гэхээр яндан, зуух, түлш, дотоод орчны агаар шүүгчтэй ажилладаг. Зээлийн хүүг бууруулъя гэхээр бодлогын хүү яриад эхэлдэг. Зээлийн хүү бол эдийн засгийн суурь илэрхийлэл. Үүнтэй механикаар тэмцэх гээд тогтоол гаргаад байдаг ч үр дүн гардаггүй. Бодлогын хүү, инфляцын балансыг барьж явах нь хэцүү. Монголбанк монголын банкнуудыг төрөлжүүлэх талаар юу хийх вэ хэмээн асуусан. Мөн санхүүгийн салбар, банкны ил тод байдал, засаглалыг сайжруулах чиглэлээр хэрэгжүүлсэн ажлын үр дүнг тодруулсан. Тэрбээр банк санхүүгийн салбарыг тойрч яриад байвал зээлийн хүү буурахгүй."
  },
  {
    "id": "75285-4",
    "url": "https://www.parliament.mn/nn/75285/",
    "title": "Нэгдсэн хуралдаанаар Үндэсний их баяр наадмын тухай хуульд өөрчлөлт оруулах тухай хуулийн төслийг эцэслэн баталж, төсвийн тодотголын хоёр дахь хэлэлцүүлгийг хийлээ",
    "date": "2025-07-03",
    "category": "Хуралдааны тойм",
    "part": 4,
    "totalParts": 4,
    "content": "Иргэд цалингийн зээлтэй, ахмадууд нь тэтгэвэр барьцаалсан зээлтэй байна гээд, санхүүгийн бусад эх үүсвэрийг татах чиглэлээр хэрхэн ажиллах вэ гэлээ. Монголбанкны ерөнхийлөгч Б. Лхагвасүрэн, Манай улс 1991 онд Банкны тухай хуулийг баталсан. Энэ хуулиар төв банк, арилжааны банк хоёр нь нэг хуультай байсан бөгөөд 1996 Төв банкны тухай хууль, Арилжааны банкны тухай хуультай болсон. Хоёр жилийн өмнө Хөрөнгө оруулалтын төрөлжсөн банкны тухай хуулийг баталж, үнэт цаасны зах дээр үйл ажиллагаа явуулах хууль, эрх зүйн орчин бий болсон. Гэхдээ өнөөдрийг хүртэл хөрөнгө оруулалтын төрөлжсөн банкны үйл ажиллагааны зөвшөөрлийг дотоодоос ч, гаднаас авах хүсэлт гаргаагүй байна байна. Өнөөдөр манайд үйл ажиллагаа явуулж байгаа 12 банк ижил үйл ажиллагаатай байгаа. Гадны орнуудад худалдааны банк, барилгын банк, замынх гэх мэт төрөлжсөн байна. Тэгэхлээр хууль, эрх зүйн орчныг шинэчлэх зайлшгүй шаардлага гарна гэж банкны зүгээс харж байгаа. 2021 онд Банкны тухай хуульд өөрчлөлт оруулаад банкийг нээлттэй ХК-ийн хэлбэрт шилжүүлж, нэг хувьцаа эзэмшигчийн хувьцаа эзэмшлийн дээд хязгаарыг 20 хувиар тогтоогоод өгсөн. Үүний дагуу 2023 онд арилжааны таван банк хувьцаат компанийн хэлбэрт шилжсэн. Энэ шинэчлэлтийг үргэлжлүүлж зайлшгүй шаардлага байгаа ч хөрөнгийн зах дээрээс нэмж хөрөнгө босгох боломж нь гүйцсэн байна. Учир нь хувьцааны үнэ ханш хөдөлгөөнгүй болсон. Нэмж хувьцаа авъя гэсэн хүсэлт орж ирэхгүй байгаа. Тэгэхээр гадны зах зээл рүү гарахаар манай банкнууд бол Нью-Иорк, Лондон, Хонконгийн хөрөнгийн биржид нэмж хувьцаа гаргахаар ажиллаж байна. Гадны хөрөнгө оруулагчид 20 хувь гэдэгт шүүмжлэлтэй хандаж байгаа. Хэрвээ хяналтын багц буюу Компанийн тухай хуульд заасан 33 хувийг авахгүй юм болмонголын банкнаас хувьцаа авах шаардлагагүй гэдэг. Тиймээс хуульдаа тодорхой хэмжээний өөрчлөлт оруулаач гэсэн хүсэлт тавьдаг гэлээ УИХ-ын дарга Д. Амарбаясгалан, Өр, орлогын харьцаатай холбоотой асуудлаа хэдхэн сарын дотор дахин дахин өөрчлөх нь зохисгүй гэсэн байр суурьтай байгаагаа илэрхийлсэн. Мөн банкны салбар богино хугацаатай, өндөр хүүтэй хэрэглээний зээл өгөх сонирхолтой. Хүү багатай урт хугацааны хөрөнгө оруулалтын зээл өгөх сонирхол бага, богино хугацааны өндөр ашиг боддог салбар болчихсон байна хэмээсэн. Тэрбээр, Бодлогын хүү аж ахуйн нэгж, бизнес эрхлэгчдэд ээлтэй байх, иргэд нь хэрэглээний зээлд дарлуулахгүй байлгахын төлөө Монголбанк мөнгөний бодлогоо чиглүүлж ажиллах учиртай. Засгийн газар төсвийн тодотгол хэлэлцүүлж байх үед өр, орлогын харьцааг өөрчлөх шийдвэр хэлэлцүүлж байгаа нь зөв шийдвэр эсэхэд эргэлзэж байгаагаа илэрхийлсэн. Байнгын хороогоор хэлэлцсэн тогтоолын төсөлд хуулийн зөрчлүүд байгааг УИХ-ын дарга тодотгоод Монгол Улсын Их Хурлын чуулганы хуралдааны дэгийн тухай хуульд заасны дагуу төслийг дахин хэлэлцүүлэхээр Эдийн засгийн байнгын хороонд буцаалаа. Хуралдааны төгсгөлд баталсан хууль, тогтоолын төслүүдийн эцсийн найруулгыг сонслоо хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75253-1",
    "url": "https://www.parliament.mn/nn/75253/",
    "title": "Монгол Улсын Их Хурлын тухай хуульд нэмэлт, өөрчлөлт оруулах тухай хуулийн нэгтгэсэн төслийн анхны, 2024 оны төсвийн гүйцэтгэлийн хоёр дахь хэлэлцүүлгийг хийв",
    "date": "2025-07-02",
    "category": "Хуралдааны тойм",
    "part": 1,
    "totalParts": 6,
    "content": "Монгол Улсын Их Хурлын чуулганы нэгдсэн хуралдаан өнөөдөр (2025.07.02) болж, Монгол Улсын Их Хурлын тухай хуульд нэмэлт, өөрчлөлт оруулах тухай хуулийн нэгтгэсэн төсөл тэргүүтэй долоон асуудал хэлэлцлээ. Чуулганы нэгдсэн хуралдааны эхэнд Улсын Их Хурлын дарга Д. Амарбаясгалан Засгийн газраас энэ оны зургадугаар сарын 25-ны өдөр Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн Төрийн албаны тухай хуульд нэмэлт өөрчлөлт оруулах тухай хуулийн төслийг татан авах тухай бичиг ирүүлснийг уншиж танилцуулан, уг хуулийн төслийг хууль санаачлагч татан авсанд тооцлоо. Мөн тэрбээр хууль санаачлагчаас Улсын Их Хуралд өргөн мэдүүлсэнхуулийг төслүүдийг Байнгын хороодод хуваарилсан талаар танилцуулав. Улсын Их Хурлын гишүүн Б. Уянга, О. Батнайрамдал нарын санаачлан боловсруулж, энэ оны зургадугаар сарын 24-ний өдөр өргөн мэдүүлсэн Нийтээр тэмдэглэх баярын болон тэмдэглэлт өдрүүдийн тухай хуульд нэмэлт оруулах тухай болон уг хуулийн төсөлтэй холбогдуулан боловсруулсан хуулийн төслийг Төрийн байгуулалтын байнгын хороонд, Засгийн газраас энэ оны зургадугаар сарын 26-ны өдөр өргөн мэдүүлсэн Нийтийн өмчийн хууль (Төрийн болон орон нутгийн өмчийн тухай хуулийн шинэчилсэн найруулга)-ийн төсөл, Эрчим хүчний тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүдийг Эдийн засгийн байнгын хороонд, мөн Засгийн газраас энэ оны зургадугаар сарын 27-ны өдөр өргөн мэдүүлсэн Барбадос Улс, Эсватинийн Хаант Улс, Бүгд Найрамдах Тринидад ба Тобаго Улс, Бүгд Найрамдах Ботсвана Улстай тус тус дипломат харилцаа тогтоох тухай Улсын Их Хурлынтогтоолын төслүүдийг Аюулгүй байдал, гадаад бодлогын байнгын хороонд, Улсын Их Хурлын гишүүн О. Батнайрамдал нарын 89 гишүүнээс энэ оны зургадугаар сарын 27-ны өдөр өргөн мэдүүлсэн “Хянан шалгах түр хороо байгуулах тухай” Улсын Их Хурлын тогтоолын төслийг Эдийн засгийн байнгын хороонд, Улсын Их Хурлын гишүүн Ц. Мөнхтуяа нарын 40 гишүүний энэ сарын 02-нд өргөн мэдүүлсэн Боловсролын ерөнхий хуульд нэмэлт өөрчлөлт оруулах тухай хуулийн төслийг Боловсрол, соёл, шинжлэх ухаан, спортын байнгын хороонд тус тус хуваарилсан байна. Нэгдсэн хуралдааны эхэнд Монгол Улсын Их Хурлын тухай хуульд нэмэлт, өөрчлөлт оруулах тухай хуулийн нэгтгэсэн төсөл болон хамт өргөн мэдүүлсэн хуулийн төслүүдийн анхны хэлэлцүүлгийг явууллаа. Хуулийн төслүүдийн анхны хэлэлцүүлгийг явуулсан талаарх Төрийн байгуулалтын байнгын хорооны санал дүгнэлтийг Улсын Их Хурлын гишүүн, Ёс зүй, дэгийн байнгын хорооны дарга Б. Баярбаатар танилцууллаа. Улсын Их Хурлын гишүүн Х. Тэмүүжин нарын гурван гишүүн санаачлан боловсруулж, 2025 оны гуравдугаар сарын 17-ны өдөр Улсын Их Хуралд өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүд, Улсын Их Хурлын гишүүн О. Цогтгэрэл нарын 26 гишүүн санаачлан боловсруулж, 2025 оны гуравдугаар сарын 17-ны өдөр өргөн мэдүүлсэн Монгол Улсын Их Хурлын хяналт шалгалтын тухай хуульд өөрчлөлт оруулах тухай хуулийн төсөл, Улсын Их Хурлын гишүүн Х. Тэмүүжин нарын 11 гишүүн санаачлан боловсруулж, 2025 оны 06 дугаар сарын 10-ны өдөр Улсын Их Хуралд өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүд, Улсын Их Хурлын гишүүн Б. Бат-эрдэнэ нарын 10 гишүүн санаачлан боловсруулж, 2025 оны 06 дугаар сарын 19-ний өдөр өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөл, Улсын Их Хурлын гишүүн А. Ариунзаяа нарын 9 гишүүн санаачлан боловсруулж, 2025 оны 06 дугаар сарын 19-ний өдөр өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төсөл хуулийн төслүүдийн хэлэлцэх эсэх хэлэлцүүлгийг Улсын Их Хурлын чуулганы 2025 оны зургадугаар сарын 26-ны өдрийн нэгдсэн хуралдаанаар, Улсын Их Хурлын гишүүн Х. Булгантуяа нарын 20 гишүүн санаачлан боловсруулж, 2025 оны 06 дугаар сарын 25-ны өдөр өргөн мэдүүлсэн Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн төслүүдийн хэлэлцэх, эсэх хэлэлцүүлгийг Улсын Их Хурал 2025 оны зургадугаар сарын 27-ны өдрийн чуулган нэгдсэн хуралдаанаар тус тус хэлэлцэж, анхны хэлэлцүүлэгт бэлтгүүлэхээр Төрийн байгуулалтын байнгын хороонд шилжүүлсэн юм. хуулийн төслүүдийг нэгтгэн Байнгын хорооны болон чуулганы нэгдсэн хуралдаанаар хэлэлцүүлэх бэлтгэл хангах үүрэг бүхий ажлын хэсгийг Улсын Их Хурлын даргын мөн өдрийн 288 дугаар захирамжаар Улсын Их Хурлын гишүүн Б. Баярбаатараар ахлуулж, Улсын Их Хурлын гишүүн Н. Алтаншагай, П. Сайнзориг, Г. Уянгахишиг, Ө. Шижир нарын бүрэлдэхүүнтэйгээр байгуулсан байна. Ажлын хэсгээс, -Монгол Улсын Их Хурлын тухай хуульд нэмэлт өөрчлөлт оруулах тухай хуулийн төсөлтэй холбоотойгоор Өргөдлийн байнгын хороо тухайн асуудлыг эрхлэх Байнгын хорооны саналыг үндэслэн холбогдох байгууллага албан тушаалтнаас мэдээлэл авах сонсох талаар, Эдийн засгийн байнгын хороо эрхлэх асуудалд Аялал жуулчлал дэд хороо байгуулах, Нэгдсэн хуралдаанд албан тушаалтан худал мэдээлэл өгсөн бол мэдээллийн үнэн зөв, эсэх асуудлаар дүгнэлт гаргуулах байгууллагад Үндэсний статистикийн хороог нэмэхээр, Шинжлэх ухааны дэд хороо байгуулах хуулийн төслийг зохицуулалтыг Боловсрол, шинжлэх ухааны дэд хороо болгон өөрчлөх, Хууль сахиулах ажиллагааны тусгай хяналтын дэд хороо байгуулах хуулийн төслийн зохицуулалтад тагнуулын болон цэргийн тагнуулын байгууллагад харьяалуулснаас бусад хууль сахиулах, гэмт хэрэгтэй тэмцэх, ял эдлүүлэх ажиллагаа болон энэ зорилгоор явуулж байгаа гүйцэтгэх ажлын талаарх хууль тогтоомж гэж ялган тодорхой зохицуулахаар -Монгол Улсын Их Хурлын чуулганы хуралдааны дэгийн тухай хуульд нэмэлт өөрчлөлт оруулах тухай хуулийн төсөлтэй холбоотойгоор тухайн жилийн төсөвтэй холбогдуулан Ерөнхийлөгч хэсэгчилсэн байдлаар хориг тавьсан бол хоригийн шинж байдлыг харгалзан Улсын Их Хурал тогтоосон хугацаанд төслийг оруулж ирэх хуулийн төслийн зохицуулалтыг хоригийн шинж байдлыг нь харгалзах биш Төсвийн байнгын хорооны саналаар хугацаа тогтоож болохоор өөрчлөх, Төсвийн хүрээний мэдэгдлийг хэлэлцэх дэгтэй холбоотой хэсэгт хоёр дахь хэлэлцүүлэгт зарчмын зөрүүтэй саналаар санал хураалт явуулах зэрэг зарим процессыг тодруулах, Хууль зүйн дүгнэлтийг зөвлөмж болгон өөрчилж байгаатай холбоотойгоор өөрчлөлт оруулахаар -Монгол Улсын Их Хурлын хяналт шалгалтын тухай хуульд нэмэлт, өөрчлөлт оруулах тухай хуулийн төсөлтэй холбоотойгоор түр хорооны даргыг түр хороо байгуулах саналыг анх санаачилсан гишүүн даргалах, тухайн гишүүн татгалзсан бол түр хороо байгуулах санал тавьсан бусад гишүүд дотроосоотомилох, эсхүл ийм шаардлагагүй гэж үзсэн бол түр хорооны гишүүд дотроосоо сонгох зэрэг нийт 17 зарчмын зөрүүтэй санал бэлтгэснийг Төрийн байгуулалтын байнгын хороо энэ сарын 07-ны өдрийн хуралдаанаараа хэлэлцсэн байна."
  },
  {
    "id": "75253-2",
    "url": "https://www.parliament.mn/nn/75253/",
    "title": "Монгол Улсын Их Хурлын тухай хуульд нэмэлт, өөрчлөлт оруулах тухай хуулийн нэгтгэсэн төслийн анхны, 2024 оны төсвийн гүйцэтгэлийн хоёр дахь хэлэлцүүлгийг хийв",
    "date": "2025-07-02",
    "category": "Хуралдааны тойм",
    "part": 2,
    "totalParts": 6,
    "content": "Байнгын хорооны хуралдаанаар Монгол Улсын Их Хурлын тухай хуульд нэмэлт, өөрчлөлт оруулах тухай хуулийн нэгтгэсэн төслийн анхны хэлэлцүүлгийг явуулж, Улсын Их Хурлын гишүүн С. Зулпхар, Л. Энхнасан, М. Бадамсүрэн, Ц. Мөнхтуяа, Ч. Нномин, Д. Рэгдэл, Б. Энхбаяр нараас ирүүлсэн болон Ажлын хэсгээс бэлтгэсэн зарчмын зөрүүтэй саналын томьёоллуудыг нэг бүрчлэн хэлэлцэж, санал хураалт явуулсан байна. Санал хураалтаар Байнгын хорооны хуралдаанд оролцсон гишүүдийн олонхын дэмжлэг авсан, аваагүй саналуудыг бүлэглэн бэлтгэсэн тухай Төрийн байгуулалтын байнгын хорооны санал, дүгнэлтэд дурдсаныг Улсын Их Хурлын гишүүн Б. Баярбаатар илтгэв. Байнгын хорооны санал, дүгнэлттэй холбогдуулан Улсын Их Хурлын дэд дарга Б. Пүрэвдорж, Улсын Их Хурлын гишүүн С. Эрдэнэболд, О. Номинчимэг, О. Цогтгэрэл, Б. Жаргалан, Ж. Алдаржавхлан нар асуулт асуулаа. Улсын Их Хурлын дэд дарга Б. Пүрэвдорж парламент дахь сөрөг хүчний хяналт хэрэгжүүлэх гол хэрэгсэл бол түр хороо байгуулах явдал болохыг онцолж, эрх баригч намын гишүүдээр удирдуулсан түр хороодын ихэнх нь ор нэр төдий ажилласан гэж үзэж байгаагаа илэрхийлээд, санаачилсан гишүүд өөрсдөө түр хороог ахалж ажиллах нь дэлхийн жишиг гэдийг дурдав. Тэтгэврийн зээлийн зохицуулалтыг эсэргүүцэж ахмад настнууд жагсаал хийж байгааг тэрбээр сануулж, Монголбанкны Мөнгөний бодлогын хороо ойрын үед хуралдаж, өр, орлогын харьцааг 70х30 болгон, хугацааг 24 сараас дээш тогтооно гэж найдаж байгаагаа илэрхийлээд, Төв банканд ажилладаг өөрийн зөвлөхийн Мөнгөний бодлогын хорооны шийдвэрийг эсэргүүцсэн байр суурьтай байгааг мэдээлэв. Улсын Их Хурлын гишүүн С. Эрдэнэболд хуулийн төсөлд тусгагдсан Агаар орчны бохирдлын дэд хорооны нэрийн “агаар, орчин” гэх үгнүүд дундаа таслалтай эсэхийг тодруулан асууж, хуулийн төсөлд тус дэд хорооны чиг үүргийг “бодлого зохицуулалтын болон хууль тогтоомжийн биелэлтийн асуудлыг”гэж өргөн хүрээтэй заасан бол хууль санаачлагчдын тайлбарт зөвхөн “хууль тогтоомжийн биелэлтэд хяналт тавих” гэж хязгаарлагдмал шинжтэйгээр дурдсан нь тодорхойгүй болгож болзошгүй байна гэлээ. Мөн хуулийн төсөлд хууль тогтоох, гүйцэтгэх засаглалын зарим чиг үүрэгтэй давхцалтай байгааг анхаарахыг зөвлөв. Улсын Их Хурлын гишүүн О. Номинчимэг Монгол Улсын Их Хурлын хяналт шалгалтын тухай хуульд өөрчлөлт оруулах хуулийн төсөлтэй холбогдуулан хянан шалгах Түр хорооны асуудлыг хуульчилж байсан 76 гишүүнтэй парламент одоогийнхоо тогтолцооны хувьд өөр болохыг хэлж, олон улсын жишиг болж буй хянан шалгах Түр хорооны загваруудаас манай улс зөвшилцлийн буюу Англи-Германы загварыг авсан гэдгийг тайлбарлаж, санаачлагч нь даргалах санал оновчтой биш гэж үзэж байгаагаа хэлсэн юм. Энэ талаар хууль санаачлагч, Улсын Их Хурлын гишүүн О. Цогтгэрэл хариулахдаа хуулийн төсөлд хянан шалгах түр хороог санаачлагч гишүүн даргалах тухай бус даргалж болох тухай тусгасныг тайлбарлан, 32-оос дээш тооны гишүүдийн дэмжсэнээр тус түр хороог байгуулах бөгөөд эдгээр дэмжсэн санаачлагчид дотроосоо нэгийгээ томилох зохицуулалт гэдгийг танилцууллаа. Улсын Их Хурлын гишүүн Б. Жаргалан хуулийн төслийг дэмжиж байгаагаа мэдэгдээд, Хууль зүйн Байнгын хорооны эрхлэх асуудлыг хүрээнд байгуулагдах Тусгай хяналтын дэд хорооны талаар лавлаж, 126 гишүүнтэй энэ парламент хэлмэгдүүлэлтийн хонгилыг нурааж чадах, эсэх, энэ хууийн төсөл үүнд хувь нэмэр оруулах, эсэхийг хууль санаачлагчдын нэг, Улсын Их Хурлын гишүүн Х. Тэмүүжингээс асууж хариулт авав. Улсын Их Хурлын гишүүн Х. Тэмүүжин хүний эрх, эрх чөлөө, түүний баталгааг хангах, гэмт хэрэгтэй тэмцэх, урьдчилан сэргийлэх прокурор, хэрэг бүртгэлт, мөрдөн байцаалт, шүүхийн шийдвэр гүйцэтгэх, эрүү, иргэн, захиргааны хэрэг маргааныг шийдвэрлэх, улс төрийн хилс хэрэгт хэлмэгдэгчдийг цагаатгахтай холбоотой асуудлууд Хууль зүйн байнгын хорооны эрхлэх асуудлууд тус байнгын хороо хяналтаа тавьж чадахгүй байна. Тусгай хяналтын дэд хороогүй Байнгын хороо бол шүдгүй арслан гэж зүйрлээд, энэ асуудлыг шийдэж байж бид хууль зөрчих явдлыг шийдвэрлэнэ гэлээ. Улсын Их Хурлын гишүүн Ж. Алдаржавхлан одоо Аюулгүй байдал, гадаад бодлогын байнгын хорооны харьяанд байгаа Тусгай хяналтын дэд хороог Хууль зүйн байнгын хороонд харьяалуулах нь ямар давуу талтайг, дэд хороодын тоог олон болгосоноор байнгын хороодын чиг үүрэгтэй давхардал үүсэх эсэх талаар асууж хариулт авсан юм. Улсын Их Хурлын гишүүн Б. Уянга, О. Батнайрамдал нарын өргөн мэдүүлсэн Нийтээр тэмдэглэх баярын болон тэмдэглэлт өдрүүдийн тухай хуульд нэмэлт оруулах тухай болон уг хуулийн төсөлтэй холбогдуулан боловсруулсан хуулийн төслийг хэлэлцэх, эсэх асуудлыг дараа нь хэлэлцлээ. Хууль санаачлагчийн илтгэлийг Улсын Их Хурлын гишүүн Б. Уянга танилцуулсан юм. Тус хуулиар нийтээр тэмдэглэх баярын болон тэмдэглэлт өдрүүдийг аргын болон билгийн тооллын хуанлийн өдрөөр нарийвчлан тогтоож, эдгээрийн дотроос голлох есөн баяраар нийтээр амрах зохицуулалтыг Хөдөлмөрийн тухай хуульд заасан бөгөөд хэрэв нийтээр амрах баярын өдрүүд долоо хоног бүрийн амралтын өдөр тохиовол Засгийн газрын шийдвэрээр шилжүүлж болох тухай заалт 2022 онд шинэчлэн найруулсан Хөдөлмөрийн хуулиас хасагдсан байна. Иймд энэ зохицуулалтыг Нийтээр тэмдэглэх баярын болон тэмдэглэлт өдрүүдийн тухай хуульд нэмж оруулах тухай хуулийн төслийг Хөдөлмөрийн тухай хуульд нэмэлт оруулах тухай хуулийн төсөлтэй хамтад нь боловсруулсан байна. Хуулийн төслүүдийг Төрийн байгуулалтын байнгын хорооны хуралдаанаар хэлэлцсэн талаарх санал дүгнэлтийг Улсын Их Хурлын гишүүн Г. Уянгахишиг танилцууллаа. Хууль санаачлагчийн илтгэл болон Төрийн байгуулалтын байнгын хорооны санал дүгнэлттэй холбогдуулан Улсын Их Хурлын гишүүн Ө. Шижир, Г. Хосбаяр, Д. Энхтүвшин нар асуулт асууж, үг хэлсэн юм. Улсын Их Хурлын гишүүд нийтээр баярлаж, амрах өдрүүдийн тоо олон болж, ажлын өдрүүдээс хугаслаж байгаа нь аж ахуйн нэгж, байгууллагад хүндрэл үүсгэж буй болон амрах, баярлах өдрүүдийг аль болох цөөлөх талаар судалж тооцсон эсэх, Гадаад харилцааны яамнаас санал авч, хөрш орнуудтай харилцах хилийн боомтын ажил, амралтын хуваарийг тохиролцох талаар асууж, нийтээр тэмдэглэх баярын болон нийтээр амрах өдөр гэсэн нэр томьёоны ойлголтыг жигдэлж нэг мөр болгохыг зөвлөсөн юм. Улсын Их Хурлын гишүүн Б. Уянга “нийтээр тэмдэглэх баярын өдөр нийтээр амрах өдөртэй давхацсан бол дараагийн ажлын өдөрт шилжүүлнэ” гэсэн заалтыг хуульд тусгаснаар иргэд, аж ахуйн нэгжүүд Засгийн газрын шийдвэрийг хүлээхгүйгээр өөрсдөө зохицуулах боломжтой болно гэсэн хариултыг өгч, хуулийн төслийг Гадаад хэргийн сайд дэмжсэн санал ирүүлэхдээ зөвхөн Монгол үндэстний уламжлалт цагаан сар үндэсний их баяр наадам 7 хоногийн амралтын өдрүүдтэй давхацсан тохиолдолд дараагийн 7 хоногийн ажлын өдрүүдэд шилжүүлэн амрах зохицуулалтыг хуулийн төсөлд тусгах саналтай байгаагаа илэрхийлсэн байна. Үүний дараа Улсын Их Хурлын гишүүн П. Сайнзориг нарын есөн гишүүний өргөн мэдүүлсэн Харьяатын тухай хуульд нэмэлт оруулах тухай хуулийн төсөл болон хамт өргөн мэдүүлсэн хуулийн төслийг хэлэлцэх, эсэх хэлэлцүүлгийг явууллаа. Хууль санаачлагчийн илтгэлийг Улсын Их Хурлын гишүүн П. Сайнзориг танилцуулав."
  },
  {
    "id": "75253-3",
    "url": "https://www.parliament.mn/nn/75253/",
    "title": "Монгол Улсын Их Хурлын тухай хуульд нэмэлт, өөрчлөлт оруулах тухай хуулийн нэгтгэсэн төслийн анхны, 2024 оны төсвийн гүйцэтгэлийн хоёр дахь хэлэлцүүлгийг хийв",
    "date": "2025-07-02",
    "category": "Хуралдааны тойм",
    "part": 3,
    "totalParts": 6,
    "content": "Хуулийн төсөлд Монгол Улсын төлөө гарамгай гавьяа байгуулсан, эсхүл Монгол Улсад онц шаардлагатай мэргэжил, мэргэшил эзэмшсэн, шинжлэх ухааны аль нэг салбарт онцгой амжилт гаргасан буюу гаргах боломжтой гадаадын иргэнийг Монгол Улсын Ерөнхийлөгч хуулийн холбогдох хэсэгт заасан нөхцөлийг үл харгалзан Монгол Улсын харьяат болгож болно гэж заасанзохицуулалтад олимпын наадмын хөтөлбөрт багтах спортын төрөлд онцгой амжилт гаргасан буюу гаргах боломжтой гадаадын иргэнийг нэмж оруулахаар боловсруулсан байна. Монгол Улсын хүчин төгөлдөр үйлчилж байгаа хууль, тогтоомж, хөгжлийн бодлогын бичиг баримтууд, Засгийн газраас хэрэгжүүлж буй биеийн тамир, спортын талаарх арга хэмжээнүүд нь Монгол Улсад нийтийн биеийн тамир, үндэсний спортыг хөгжүүлэхөөс гадна спорт дахь хүний нөөцийг шинэ түвшинд гаргах, олимпизмын хөдөлгөөнийг дэмжих, ялангуяа олимпын хөтөлбөрт багтах спортын төрлийг дэмжих нэгдмэл зорилготой байгааг тэрбээр онцолж, хуулийн төсөлтэй холбогдуулан Монгол Улсад олимпын төрлийн спортыг хөгжүүлэх, багийн спортыг хөгжүүлэх зорилгоор гадаад улсын дасгалжуулагч мэргэжилтэн урьж ажиллуулж байгаа ажил олгогчийн ажлын байрны төлбөрөөс хөнгөлөх, чөлөөлөх зохицуулалтыг дагалдах хуулиар тусгасныг танилцуулсан юм. Хуулийн төслүүдийн талаарх Хууль зүйн байнгын хорооны санал дүгнэлтийг Улсын Их Хурлын гишүүн Л. Соронзонболд танилцуулав. Хууль санаачлагч хуулийн төсөл батлагдсанаар иргэн, хуулийн этгээд, төрийн байгууллагад цаг хугацааны хүний нөөцийн болон мөнгөн зардал үүсэхгүй гэж үзсэнийг санал дүгнэлтэд онцолсон байна. Тус байнгын хорооны хуралдаанаар хуулийн төслүүдийг хэлэлцэх үед Улсын Их Хурлын гишүүн гишүүн Ц. Сандаг-Очир гадаадын зарим тамирчид Монгол Улсын нэрийн өмнөөс тэмцээнд оролцож амжилт гаргах болсонтой холбогдуулан гадаадын хэчнээн тамирчин, тэр дундаа олимпын төрөлд амжилт гаргах боломжтой хүмүүс иргэншил хүссэн талаар асуулт асууж, хариулт авсанбайна. Хуулийн төслүүдийг үзэл баримтлалын хүрээнд хэлэлцэхийг Байнгын хорооны хуралдаанд оролцсон гишүүдийн олонх дэмжжээ. Харьяатын тухай хуульд нэмэлт оруулах тухай болон хамт өргөн мэдүүлсэн хуулийн төслүүдийн талаарх хууль санаачлагчийн илтгэл болон Байнгын хорооны санал дүгнэлттэй холбогдуулан асуулт асууж, үг хэлэх гишүүн байгаагүй тул “Хянан шалгах түр хороо байгуулах тухай” Улсын Их Хурлынтогтоолын төслийг хэлэлцлээ. Тогтоолын төслийн талаарх Эдийн засгийн байнгын хорооны санал дүгнэлтийг Улсын Их Хурлын гишүүн Л. Соронзонболд танилцуулж, Байнгын хорооны хуралдаанд оролцсон гишүүдийн олонх Түр хорооны тусгай шалгалтын сэдэв, хүрээ, хязгаар Монгол Улсын Үндсэн хуульд нийцнэ гэж үзэн чуулганы нэгдсэн хуралдаанаар хэлэлцүүлж батлуулах нь зүйтэй гэж үзсэнийг дурдлаа. Улсын Их Хурлын гишүүн О. Батнайрамдал нарын 89 гишүүнээс өргөн мэдүүлсэн уг тогтоолын төсөлд Оюутолгойн бүлэг ордын ашиглалтад Монгол Улсын эрх ашгийг хангуулах, хүртэх өгөөжийг нэмэгдүүлэхтэй холбоотой баримт бичиг, үйл ажиллагаанд хяналт шалгалт явуулах, нотлох баримтыг шинжлэн судлах нээлттэй сонсгол зохион байгуулах, иргэдийг мэдээллээр хангах, тайланг Улсын Их Хурлын 2025 оны намрын чуулганы ээлжит хугацаанд багтаан танилцуулах үүрэг бүхий Хянан шалгах түр хороо байгуулахаар тусгасан байна. Байнгын хорооны санал, дүгнэлт Улсын Их Хурлын гишүүн Дав. Цогтбаатар Оюутолгой төсөлд байгуулсан гэрээ контрактаа Монгол Улс эргэж харж шинэчилж сайжруулах ёстой гэж үзээд тогтоолын төслийг дэмжиж гарын үсэг зурсан гэдгээ хэлж, энэ асуудлаар Улсын Их Хурлаас байгуулагдах ажлын хэсэгт орж ажиллах саналаа илэрхийлсэн бол Улсын Их Хурлын гишүүн С. Эрдэнэбат мөнхүү дэмжиж байгаагаа илэрхийлж, зөвхөн Оюутолгой ХК болон Онтрэ ХК-тай холбоотой асуудлаар төдийгүй бүхий л стратегийн ордуудтай холбоотой асуудлаар сонсгол зохион байгуулж, олон нийтэд мэдээлэл өгөх нь зөв гэсэн юм. Тэрбээр Оюутолгойн гэрээг байгуулах үеэс анзааралгүй орхисон хуулийн цоорхой, одоо эргэж авч үзэхэд тээг саад болох эрх зүйн асуудлуудыг хэр зэрэг тооцож байгааг асуусан юм. Хянан шалгах түр хороо байгуулагдсаны дараа тус хорооноос энэ асуултыг асуух нь зүйтэй гэсэн тайлбарыг Улсын Их Хурлын дарга Д. Амарбаясгалан өгч, дараагийн хэлэлцүүлгийг эхлүүллээ. Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийг хэлэлцэх, эсэх асуудлаар Улсын Их Хурлын чуулганы нэгдсэн хуралдаан үргэлжлэв. Хууль санаачлагчийн илтгэлийг Засгийн газрын гишүүн, Хот байгуулалт, барилга, орон сууцжуулалтын сайд Э. Бат-Амгалан танилцуулсан юм. Тэрбээр Монгол Улсын хөгжлийн урт, дунд, богино хугацааны бодлого, хөтөлбөрүүд, Засгийн газрын үйл ажиллагааны хөтөлбөрт тусгасан гэр хорооллыг дахин төлөвлөж хэсэгчилсэн, бие даасан инженерийн дэд бүтцэд холбогдсон орон сууцын хороолол болгон хөгжүүлэх, хотын авто замын бүсчлэлийг тогтоож, тээврийн хэрэгслийн хөдөлгөөнийг зохицуулах, иргэдийн хүсэл санаачилгад үндэслэн дэд бүтэц бүхий газрыг төр, эсвэл хувийн хэвшлийн орон сууцаар шууд сольж, барилгажих талбайг бий болгох, Улаанбаатар хотын Сэлбэ Баянхошуу дэд төв орчмын газрыг үргэлжлүүлэн чөлөөлж, нийгмийн болон инженерийн дэд бүтцийг барих, 20 мянган айлыг орон сууцжуулах үйл ажиллагаагаар төр, хувийн хэвшлийн түншлэлээр хэрэгжүүлж Толгойт, Шархад, Дэнжийн мянга, Дамбадаржаа, Яармаг дэд төвүүдийн инженерийн дэд бүтцийг барьж байгуулах зэрэг зорилтыг хэрэгжүүлэх хүрээнд бий болж буй газрыг эргэлтэд оруулах шаардлагын үүднээс хуулийн төслийг боловсруулсан талаар дурдав. Хуулийн төсөлд нийслэл хотын газрыг дахин төлөвлөх, гэр хорооллийг орон сууцжуулах, агаар, хөрсний бохирдлыг бууруулах, эрчим хүчний хэмнэлтийг дэмжих орон сууцын санхүүжилтийн хөтөлбөрийг хэрэгжүүлэхэд дэмжлэг үзүүлэх үйл ажиллагааг санхүүжүүлэх зориулалттай газрыг дахин төлөвлөх, Гэр хорооллын хөгжлийн сангийн зохицуулалт, мэдээллийн систем, хиймэл оюун ашиглаж, замын хөдөлгөөний урсгалыг оновчтой зохион байгуулах, түгжрэлийг бууруулах, аюулгүй байдлыг хангах, зөрчил илрүүлэх, ослын хяналтыг сайжруулах зохицуулалт, мөн гэр хорооллыг орон сууцжуулах төслийн хүрээнд баригдсан орон сууцыг газар чөлөөлөлтийн болон газрыг дахин төлөвлөх, гэр хорооллын хөгжлийн сангийн эх үүсвэр бүрдүүлэх зорилгоор борлуулах зохицуулалтыг тусгасан байна. Төрийн байгуулалтын байнгын хорооны хуралдаанаар хуулийн төслүүдийг хэлэлцсэн талаарх санал дүгнэлтийг Улсын Их Хурлын гишүүн О. Номинчимэг танилцуулсан юм. Хуулийн төсөл батлагдсанаар тээврийн хэрэгслийн цахим системтэй холбогдсон радио давтамжаар тодорхойлох төхөөрөмж байршуулахад нэг удаа гарах нийт зардал 4 тэрбум 596 сая төгрөг, түүнчлэн төлбөр төлөгч хуулийн этгээд замын хөдөлгөөний төлбөртэй бүсэд нэвтрэх төлбөрийн нэхэмжлэх үүссэнээс хойш ажлын 10 өдөрт багтаан холбогдох Төрийн санд төлөх үүргийг хэрэгжүүлэхэд нэг жилд нийт 1 тэрбум 491 сая 890 мянган төгрөгийн зардал гарах тооцоо гарсныг Улсын Их Хурлын гишүүн О. Номинчимэг танилцуулгадаа онцоллоо. Байнгын хорооны хуралдаанаар хуулийн төслүүдийг хэлэлцэх үед Улсын Их Хурлын гишүүн Г."
  },
  {
    "id": "75253-4",
    "url": "https://www.parliament.mn/nn/75253/",
    "title": "Монгол Улсын Их Хурлын тухай хуульд нэмэлт, өөрчлөлт оруулах тухай хуулийн нэгтгэсэн төслийн анхны, 2024 оны төсвийн гүйцэтгэлийн хоёр дахь хэлэлцүүлгийг хийв",
    "date": "2025-07-02",
    "category": "Хуралдааны тойм",
    "part": 4,
    "totalParts": 6,
    "content": "Уянгахишиг газрыг дахин төлөвлөх, Гэр хорооллын хөгжлийн сангийн тайлан, хөрөнгийн зарцуулалт, түүний ил тод, нээлттэй байдлыг хэрхэн хангах талаар асуулт асууж, хариулт авсан байна. Хуулийн төслүүдийг үзэл баримтлалын хүрээнд хэлэлцэх, эсэх талаар санал хураалт явуулахад Байнгын хорооны хуралдаанд оролцсон гишүүдийн дэмжиж, чуулганы нэгдсэн хуралдаанаар хэлэлцүүлэх нь зүйтэй гэж үзсэн байна. Хууль санаачлагчийн илтгэл болон Байнгын хорооны санал дүгнэлттэй холбогдуулан Улсын Их Хурлын гишүүн Б. Хэрлэн, О. Номинчимэг, Дав. Цогтбаатар, С. Зулпхар, Ж. Алдаржавхлан, Ц. Баатархүү, С. Эрдэнэбат, Д. Пүрэвдаваа нар асуулт асууж, үг хэлсэн юм. Улсын Их Хурлын гишүүд нийслэлийн газрыг дахин төлөвлөх, гэр хорооллын хөгжлийн санг байгуулахтай холбоотой асуудлыг лавшруулан асууж, газраа чөлөөлсөн иргэдийг хаана суурьшуулах, түрээсийн асуудлыг хэрхэн шийдвэрлэх, сангийн хөрөнгийг аль болохоор жигд тэгш одоо ингээд хүртээхийн тулд энэ дээр ямар зарчим баримтлах, хэрхэн хянах, ногоон байгууламжийн хөгжилд сангаас хөрөнгө зарцуулах, такси үйлчилгээг хэрхэн дэмжих, Улаанбаатар хотын төлөвлөлт буруу явснаас зайгүй шигүү болсны дээр орон сууцыг олон давхар барьсаар байгаа тохиолдолд түгжрэлийг хэрхэн бууруулах, дахин төлөвлөлтөд орж буй барилгуудын оронд олон давьхар барилга барихгүй байх, хотоо аль болох тэлж, дэд төвүүдийг өргөжүүлэн, дулааны болон цахилгааны эрчим хүч, усан хангамжийн сүлжээгээ өргөтгөх, чадвар муутай жолооч бэлдээд байгаа жолооны курсүүдэд ямар арга хэмжээ авах, дүрэм зөрчиж буй жолооч нарт тооцох хариуцлагыг чангаруулах, нийслэлийн албан хэрэгцээний автомашиныг цөөлж манлайлал үзүүлэх, ашиглалтын шаардлага хангахгүй орон сууцнуудыг дахиан төлөвлөхдөө ашиггүй байршилд байгаа барилгуудыг хамруулах, орон сууцны хорооллуудад сургууль, цэцэрлэг барих асуудалд анхаарах зэрэг зарчмын асуудлуудыг хөндсөн юм. Түүнчлэн Улсын Их Хурлаар хэлэлцэж байгаа хуулийн төслүүдэд хүний эрх, хувийн өмчийн асуудлыг анхааралтай тусгах, хэлэлцүүлэгт иргэд, олон нийтээс санал авдаг байх Хууль тогтоомжийн тухай хуулийг зарчмын баримтлах, яаралтай горимоор оруулж ирсэн энэ хуулийн цаана өмчийн эрхийн асуудал хөндөгдөх нь их байдаг тул ийм горимоор хууль өргөн мэдүүлэхгүй байх, гэр хорооллын хөгжлийн сангийн орлого хэрхэн бүрдэх, хотын захиргаа орон сууц барьж, борлуулж хувийн хэвшилтэй өрсөлдөх гэж байгаа нь зөв эсэх, такси үйлчилгээг дэмжихдээ дэлхийн хотууд татварын хөнгөлөлт үзүүлэх зэргээр менежмент хийхээс бус татвар төлөгчдийн мөнгийг шууд такси компаниудад хуваарилах нь оновчтой байж чадах эсэх талаар асууж, хуульчлан албадах арга барилаа өөрчлөхийг нийслэлийн Засаг дарга Х. Нямбаатарт зөвлөж байлаа. Мөн өмнө гарч байсан 100 айл, Баянзүрх дүүрэг зэрэг газарт дахин төлөвлөлтөөр явуулсан орон сууцжуулалт шиг эмх замбараагүй, шигүү ширэнгэ босгохгүй байхад анхаарах, замын түгжрэл боловсролын үйлчилгээг дагасан шинжтэй байгааг анхаарах, автомашины зогсоолыг өдөр, шөнийн онцлогтой байршлаар зохицуулах боломж байгааг сануулж, зуслангийн бүсэд газар өмчлөлийг үргэлжлүүлэх, хот даяар хэрсэн цахилгааны кабелиуд, дулааны, цэвэр усны, бохирын шугам сүлжээний асуудлыг цэгцлэх, нэгдсэн хогийн цэгүүд, хөрсний бохирдлын асуудлыг шийдвэрлэхэд сангийн хөрөнгөөс зарцуулах, газрын нөхөн олговрыг бодитой хэрэгжүүлэх, гэр хорооллын оршин суугчдын эрхийг хөндөхгүй байх, ажил зохион байгуулахад цаг алдах тохиолдол нийслэлд их байдаг тул түргэн шуурхай ажиллах, нийслэлийн үнэт цаасны менежментийг сайжруулах зэрэг асуудлаар байр сууриа илэрхийлсэн юм. Үүний дараа Улсын Их Хурал дахь Ардчилсан Намын бүлгийн дарга О. Цогтгэрэл хуулийн төслүүдийг хэлэлцэх, эсэх талаар үзэл баримтлалын шинжтэй зөрүүтэй байр сууриуд гарч байгаа тул тус бүлгийн гишүүдээс гаргаж буй саналд үндэслэн гурван хоногийн завсарлага авах горимын санал гаргав. Монгол Улсын 2025 оны төсвийн тухай хуульд өөрчлөлт оруулах тухай хуулийн төслийг хэлэлцэж байгаа энэ үед гуван хоногийн завсарлага өгөх боломжгүй гэсэн хариуг Улсын Их Хурлын дарга Д. Амарбаясгалан өглөө. Харин Улсын Их Хурал дахь Монгол Ардын Намын бүлгийн дарга Ж. Бат-Эрдэнэ хоёр цагийн завсарлага хүссэн юм. Хэлэлцэж байгаа асуудлаар байр сууриа нэгтгэх, ойлголцох шаардлага аль аль намын бүлэгт байгааг харгалзан хоёр цагийн завсарлага өгөв. Завсарлагын дараа Улсын Их Хурал дахь Ардчилсан Намын бүлгийн дарга О. Цогтгэрэл завсарлага авах хүсэлтээ цуцалснаар Улсын Их Хурлын чуулганы нэгдсэн хуралдаан дээрх хэлэлцсэн асуудлуудаарх санал хураалт үргэлжиллээ. Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай болон хамт өргөн мэдүүлсэн хуулийн төслүүдийг Улсын Их Хурлын чуулганаар яаралтай горимоор хэлэлцэхийг дэмжих эсэх талаар санал хураалт явуулав. Санал хураалтаар хуулийн төслүүдийг яаралтай горимоор хэлэлцэхийг Улсын Их Хурлын чуулганы нэгдсэн хуралдаанд оролцсон гишүүдийн олонх дэмжив. Дараа нь Монгол Улсын Их Хурлын тухай хуульд нэмэлт, өөрчлөлт оруулах тухай хуулийн нэгтгэсэн төсөл болон хамт өргөн мэдүүлсэн хуулийн төслүүдийн талаар Төрийн байгуулалтын байнгын хорооноос бэлтгэж ирүүлсэн зарчмын зөрүүтэй 25 саналын томьёолол тус бүрээр санал хураав. Зарчмын зөрүүтэй саналуудын ихэнхийг Улсын Их Хурлын чуулганы нэгдсэн хуралдаанд оролцсон гишүүдийн олонх дэмжсэн бөгөөд Улсын Их Хурлын гишүүн Б. Энхбаяр өөрийн гаргасан Төрийн байгуулалтын байнгын хороо дэмжээгүй зарчмын зөрүүтэй саналын томьёоллуудын 3-5 дахь буюу Тусгай хяналтын дэд хороотой холбоотой заалтуудыг хуулийн төслөөс хасах тухай саналууд, Цагдаагийн албаны тухай болон Авлигын эсрэг хуульд өөрчлөлт оруулах тухай хуулийн төсөл дэх гүйцэтгэх ажилтай холбоотой саналуудыг гүйцээн боловсруулахаар чиглэл хүссэнийг хуралдаан даргалагч өглөө. Мөн хянан шалгах түр хороог санаачилсан гишүүн даргалахтай холбоотой Төрийн байгуулалтын байнгын хороо дэмжсэн саналыг дэмжихгүй байгаагаа илэрхийлж Улсын Их Хурлын гишүүн О. Номинчимэг үг хэлэв. Зарчмын зөрүүтэй саналын томьёоллуудаар санал хураалт явуулахад Улсын Их Хурлын чуулганы нэгдсэн хуралдаанд оролцсон гишүүдийн олонх дэмжсэн тул Монгол Улсын Их Хурлын тухай хуульд нэмэлт, өөрчлөлт оруулах тухай хуулийн нэгтгэсэн төсөл болон хамт өргөн мэдүүлсэн хуулийн төслүүдийн эцсийн хэлэлцүүлэгт бэлтгүүлэхээр Төрийн байгуулалтын байнгын хороонд шилжүүлэв. Нийтээр тэмдэглэх баярын болон тэмдэглэлт өдрүүдийн тухай хуульд нэмэлт оруулах тухай болон уг хуулийн төсөлтэй холбогдуулан боловсруулсан Хөдөлмөрийн тухай хуульд нэмэлт оруулах тухай хуулийн төслийг үзэл баримтлалын хүрээнд хэлэлцэхийг чуулганы нэгдсэн хуралдаанд оролцсон гишүүдийн олонх дэмжсэн тул анхны хэлэлцүүлэгт бэлтгүүлэхээр Төрийн байгуулалтын байнгын хороонд шилжүүллээ. Түүнчлэн Харьяатын тухай хуульд нэмэлт оруулах тухай хуулийн төсөл болон хамт өргөн мэдүүлсэн хуулийн төслүүдийг үзэл баримтлалын хүрээнд хэлэлцэхийг мөнхүү гишүүдийн олонх дэмжсэн тул анхны хэлэлцүүлэгт бэлтгүүлэхээр Хууль зүйн байнгын хороонд шилжүүлэв."
  },
  {
    "id": "75253-5",
    "url": "https://www.parliament.mn/nn/75253/",
    "title": "Монгол Улсын Их Хурлын тухай хуульд нэмэлт, өөрчлөлт оруулах тухай хуулийн нэгтгэсэн төслийн анхны, 2024 оны төсвийн гүйцэтгэлийн хоёр дахь хэлэлцүүлгийг хийв",
    "date": "2025-07-02",
    "category": "Хуралдааны тойм",
    "part": 5,
    "totalParts": 6,
    "content": "Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийг үзэл баримтлалын хүрээнд хэлэлцэхийг гишүүдийн олонх дэмжсэн тул анхны хэлэлцүүлэгт бэлтгүүлэхээр Төрийн байгуулалтын, Эдийн засгийн, Хууль зүйн, Байгаль орчин, хүнс, хөдөө аж ахуйн болон Төсвийн байнгын хороодод шилжүүллээ. Мөн “Хянан шалгах түр хороо байгуулах тухай” Улсын Их Хурлын тогтоолын төслийг баталъя гэсэн саналын томьёоллоор санал хураалт явуулахад чуулганы нэгдсэн хуралдаанд оролцсон гишүүдийн 72.9 хувь нь дэмжсэн тул тогтоол батлагдсанд тооцлоо. Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн хоёр дахь хэлэлцүүлгийг үүний дараа явууллаа. Төсвийн гүйцэтгэл болон санхүүгийн нэгдсэн тайланг хэлэлцсэн талаарх Төсвийн зарлагын хяналтын дэд хорооны санал, дүгнэлтийг Улсын Их Хурлын гишүүн, тус Дэд хорооны дарга Д. Батбаяр танилцууллаа. Тэрбээр танилцуулгадаа Төрийн аудитын байгууллагаас Монгол Улсын 2024 оны нэгдсэн төсвийн гүйцэтгэлд хийсэн аудитын дүгнэлтэд нэгдсэн төсвийн нийт орлого ба тусламжийн дүн өмнөх оноос 29.0 хувиар, нийт зарлага ба цэвэр зээлийн дүн 35.9 хувиар тус тус өсөж, тэнцвэржүүлсэн нийт тэнцэл 920.3 тэрбум төгрөгийн алдагдалтай гарсан тухай дурдсаныг эшлээд, нэгдсэн төсвийн гүйцэтгэл нь Төсвийн тухай хууль болон Төсвийн тогтвортой байдлын тухай хуульд заасан тусгай шаардлагыг хангаж байгаа боловч Монгол Улсын 2024 оны төсвийн тухай хуульд нэмэлт, өөрчлөлт оруулахтай холбоотойгоор Төсвийн хүрээний мэдэгдэлд дахин өөрчлөлт оруулсан нь төсвийн тогтвортой байдлын зарчим алдагдаж байгааг илтгэж буйг онцоллоо. Мөн төсөвлөлтийн шаардлага хангаагүй төсөл, арга хэмжээг улсын төсвийн хөрөнгө оруулалтын төлөвлөгөөнд тусгаж батлах зөрчил давтагдаж байгаа тул төсвийн төсөлд шаардлага хангаагүй арга хэмжээний санал хүргүүлсэн, өргөн барьсан, баталсан тохиолдолд хариуцлага тооцох эрх зүйн орчныг сайжруулах, улсын төсвийн хөрөнгө оруулалтын аудитаар өмнөх жилүүдэд Улсын Их Хуралд толилуулсан, Засгийн газарт зөвлөсөн асуудалд шинжилгээ хийж, улсын төсвийн хөрөнгө оруулалтыг дунд хугацаанд төлөвлөхгүй орхигдож буй тогтолцооны алдааг залруулах тодорхой шийдвэр гаргах зэрэг зөвлөмжийг Улсын Их Хуралд хүргүүлсэн талаар мэдээлэв. Мөн Төсвийн тогтвортой байдлын зөвлөлөөс хууль заасны дагуу гаргасан Монгол Улсын нэгдсэн төсвийн 2024 оны гүйцэтгэлийн дүгнэлтэнд гадаадын хөрөнгө оруулалт, зээл тусламжаар гүйцэтгэх төсөл, арга хэмжээний төлөвлөлт, гүйцэтгэл, үр нөлөө, эргэн төлөлтийг олон нийтэд нээлттэй хэлэлцүүлж, нөхцөл байдлыг үнэлэх, гадаадын хөрөнгө оруулалт, зээл тусламжийн тоо, хэмжээ нэмэгдсэнтэй холбоотой зээлийн зардал өсөж байгааг анхаарах, Төсвийн тухай хуулийн 70 дугаар зүйлд заасан хариуцлагын зохицуулалтыг бодитоор хэрэгжүүлдэг байх, төсвийг үр ашиггүй зарцуулсан, Үндэсний аудитын газрын аудитаар өгсөн зөвлөмж, шаардлагыг биелүүлээгүй, зөрчлөө арилгаагүй төсвийн захирагчдыг албан тушаалаас чөлөөлөх үндэслэл болох эрх зүйн орчныг боловсронгуй болгох шаардлагатай байгааг онцолсон тухай танилцуулав. Улсын Их Хурлын Байнгын хороод Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайланг хэлэлцээд ирүүлсэн санал дүгнэлтүүдийг тэрбээр нэгтгэн танилцуулав. Төсвийн зарлагын хяналтын дэд хорооны хуралдаанаар Улсын Их Хурлын гишүүн Батболд аудитын зөрчилтэй гэсэн дүгнэлт гаргасан төсвийн ерөнхийлөн захирагч нарт хариуцлага тооцох талаар, гадаадын зээл, тусламжийн хөрөнгийг ашиглах талаар гаргалгаа гаргаж, гэрээний нөхцлийг сайжруулах талаар, Улсын Их Хурлын гишүүн Ж. Батжаргал төсвийн хууль, тогтоомжийг болловсронгуй болгоход анхаарах, төсвийн гүйцэтгэлийг хагас жил тутам хянадаг тогтолцоог бүрдүүлэх, давашдашгүй хүчин зүйлээс шалтгаалаад төсвийн хүрээгээ хөндөж, тодотгол хийдэг асуудал үүсэж байгаа тул эрх зүйн орчныг сайжруулах, төсвийн захигач нарын боловсрол, тогтвортой байхад анхаарч програм хангамжийг сайжруулах, хөрөнгө оруулалтын бэлтгэл ажлыг хангах бүтцийг бий болгох талаар, Улсын Их Хурлын гишүүн Дав. Цогтбаатар улсын төсвийн бол иргэд, аж ахуйн нэгжийн татварын орлого тул төсөв батлахдаа иргэдээс санал авах ажлыг зохион байгуулах, төсвийн ерөнхийлөн захирагч нар төсвийн зарцуулалтын зөрчил гаргасан тохиолдолд хариуцлага тооцох, орон нутгийн төсөв, онцгойлон нийслэлийн төсвийг хянах талаар, Улсын Их Хурлын гишүүн Д. Пүрэвдаваа аудитын байгууллагын дүгнэлтээр Төрийн болон орон нутгийн өмчийн хөрөнгөөр бараа, ажил үйлчилгээ худалдан авах тухай хуулийг зөрчсөн 161.6 тэрбум төгрөг, харьяа байгууллагын төсвийн санхүүжүүлсэн 150 тэрбум төгрөг, Тавантолгойн ногдол ашгийн хуваарилаагүй 108 тэрбум төгрөг, Шилэн дансны тухай хуулийг хангалтгүй хэрэгжүүлсэн зөрчлийн талаар, Улсын Их Хурлын гишүүн Б. Бейсен эрүүл мэндийн салбарт он дамжсан өр төлбөрийг хэрхэн шийдэж байгаа талаар, Баян-Өлгий аймгийн нэгдсэн эмнэлгийг хүлээн авч, үйл ажиллагааг эхлүүлэх талаар, Улсын Их Хурлын гишүүн Д. Батбаяр төсвийн хөрөнгөөр хэрэгжиж байгаа 14 мега төслийн 2024 оны гүйцэтгэлийн талаар, төсөвтэй холбоотой бүх мэдээллийг нэг ситемд хадгалах, түүнийг аудитын байгууллага хянах, төсвийн гүйцэтгэлийн тоон мэдээллийг нэг стандартад оруулах, Баруунбүрэн сумын гүүрний бүтээн байгуулалтын санхүүжилт, хяналтын талаар асуулт асууж, хариулт авчээ. Улсын төсвийн зардлуудын эдийн засгийн ангилал болон улсын стандартын дагуу Олон улсын валютын сангийн GFS-ээр хийгдэж байгаа боловч төсвийн урсгал зардлын ангилал, бусдаар гүйцэтгүүлсэн ажил, үйлчилгээний төлбөр хураамжид хамаарах задаргааг илүү оновчтой, тодорхой болгох шаардлагатай байгааг тэрбээр дурдаж, нийгэм, эдийн засгийн үр нөлөөг харгалзаж төсвийн гүйцэтгэлийг үнэлэх буюу хуваарилсан төсвөө зориулалтын дагуу үр ашигтай зарцуулж чадаж байгаа эсэхэд үнэлэлт, дүгнэлт өгөх ёстой гэсэн юм. Үүний тулд гүйцэтгэлийн үр дүнг үнэлэх үзүүлэлтийг зөв тодорхойлж, улс орны хөгжлийг бодит хэмжүүрээр нь дүгнээ цаашдын зорилго зорилтоо эрэмбэлэхэд ач тустайг онцолж, одоогийн мөрдөж байгаа гүйцэтгэлийн үр дүнгийн талаарх чанарын болон тоо хэмжээний үзүүлэлтийн суурь түвшин, хэмжих нэгжийг өөр өөрөөр тогтоосон байгаад цаашид анхаарах шаардлагатай гэв."
  },
  {
    "id": "75253-6",
    "url": "https://www.parliament.mn/nn/75253/",
    "title": "Монгол Улсын Их Хурлын тухай хуульд нэмэлт, өөрчлөлт оруулах тухай хуулийн нэгтгэсэн төслийн анхны, 2024 оны төсвийн гүйцэтгэлийн хоёр дахь хэлэлцүүлгийг хийв",
    "date": "2025-07-02",
    "category": "Хуралдааны тойм",
    "part": 6,
    "totalParts": 6,
    "content": "Нөгөөтэйгүүр төсвөө зориулалтын дагуу үр ашигтай зарцуулж байгаа эсэхэд тавих хяналтын тогтолцоог сайжруулах хязгаарлагдмал нөөц бололцоог үр ашигтай зарцуулахын тулд төсвийн гүйцэтгэлийн хяналтыг эрсдэлд суурилсан байх зарчмыг тууштай баримтлан нэвтрүүлэх, төрийн хяналт, шалгалт хэрэгжүүлдэг байгууллагуудын мэдээллийн санг бүрдүүлэх, мэдээлэл солилцоо, эрсдлийн үнэлгээ хийх нийтлэг стандарттай болох зэрэг асуудлууд шийдлээ хүлээж байгааг сануулаад, Монгол Улсын нэгдсэн төсвийн гүйцэтгэлийн тайланг хянан батлах нь Улсын Их Хурлын онцгой бүрэн эрхэд хамаарах бөгөөд энэхүү эрхээ хангалттай, бүрэн хэрэгжүүлэхийн тулд юуны түрүүнд улсын нэгдсэн төсөв, төсвийн гүйцэтгэлийн тайланг хэлэлцэх цагалбарын хугацааг нэмэгдүүлж, Улсын Их Хурлын гишүүдийг нэмэлт мэдээлэл, тайлбар авах, сонгогчдын саналыг сонсох боломжийг бүрдүүлэхэд чиглэсэн эрх зүйн зохицуулалтыг боловсронгуй болгох зайлшгүй шаардлага байгааг онцлон тэмдэглэв. Төсвийн зарлагын хяналтын дэд хорооны санал, дүгнэлттэй холбогдуулан Улсын Их Хурлын гишүүн М. Нарантуяа-Нара, Г. Лувсанжамц, Ж. Баярмаа, Н. Наранбаатар нар Монгол Улсын 2024 оны нэгдсэн төсвийн гүйцэтгэл, санхүүгийн тайланд илэрсэн зөрчил, дутагдал, тэдгээрийг хэрхэн барагдуулах, ямар хариуцлага тооцох болон төсөвлөлт, төлөвлөлтийг сайжруулж, үр дүнд чиглэж ажиллах, татвар төлөгчдийн мөнгийг захиран зарцуулах үйл ажиллагааг иргэд, олон нийтэд нээлттэй тайлагнадаг байх талаар байр сууриа илэрхийллээ гэж Улсын Их Хурлын Хэвлэл мэдэллийн газраас мэдээлэв."
  },
  {
    "id": "75219-1",
    "url": "https://www.parliament.mn/nn/75219/",
    "title": "Төсвийн тухай хуульд өөрчлөлт оруулах тухай хуулийн төслүүдийн нэг дэх хэлэлцүүлгийг хийлээ",
    "date": "2025-06-28",
    "category": "Хуралдааны тойм",
    "part": 1,
    "totalParts": 4,
    "content": "Улсын Их Хурлын 2025 оны хаврын ээлжит чуулганы өнөөдрийн (2025.06.27) үдээс хойших нэгдсэн хуралдаанаар Ерөнхий сайдын мэдээллийг сонсож, Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хуулийн төслийг анхны хэлэлцүүлэгт бэлтгүүлэхээр Төсвийн байнгын хороонд шилжүүлсэн. Дараа нь Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн нэг дэх хэлэлцүүлгийг хийлээ. Монгол Улсын Ерөнхий сайд Г. Занданшатар хуулийн төслүүдийн талаар танилцуулсан. (бүрэн эхийг эндээс) Нүүрсний үнийн огцом уналтаас голлон шалтгаалж төсвийн орлого 3.2 их наяд төгрөгөөр тасалдах бодит нөхцөл байдал үүссэн хэмээгээд энэ нөхцөл байдал цаашид даамжирч болзошгүй байгааг дурдсан. Засгийн газар “төр өөрөө бүсээ чангалах” хувилбарыг сонгож байгааг тэмдэглээд, төрийн бүтцийг тооноос чанарт шилжүүлэхдээ төсвийн зарлагыг механикаар хасаж тайрах биш, дунд хугацааны төсвийн тогтвортой байдалд чиглүүлэх бодлогыг баримтална гэв. Энэ нь төрийн бүтээмж, үр ашгийг сайжруулах томоохон шинэчлэлийн эхлэл болно гэдгийг Ерөнхий сайд онцлон тэмдэглэж байв. Энэхүү шинэчлэлийг дараах хоёр үндсэн хэлбэрээр хэрэгжүүлнэ гэлээ. Нэгдүгээрт, хэмнэлтийн тодотголоор цомхон, чадварлаг, бүтээмжтэй төрийн алба бий болох шинэчлэлийг эхлүүлнэ. Хоёрдугаарт, эдийн засаг дахь төрийн оролцоог бууруулах, хувийн хэвшилд суурилсан, тогтвортой, хүртээмжтэй, дархлаатай эдийн засгийг хөгжүүлэх бодлогын шинэчлэл эхлүүлэх юм байна. Төсвийн энэхүү тодотгол нь төсөв, мөнгөний бодлогын уялдааг сайжруулж, төлбөрийн тэнцэлд учирч болзошгүй сөрөг дарамтыг 400 орчим сая ам. доллароор бууруулж, монгол төгрөгийн гадаад валюттай харьцах ханшийг тогтворжуулах, үнийн өсөлтийг сааруулах, эдийн засгийн тогтвортой байдал, ард иргэдийн амьжиргаа, баялаг бүтээгчдийн хэвийн үйл ажиллагаанд зохих үр нөлөө үзүүлнэ гэж үзжээ. Улмаар эдийн засгийг тогтворжуулж, дунд хугацаанд эдийн засаг тогтвортой өсөх суурийг тэлэхийн зэрэгцээ гадаад орчинд манай улсын нэр хүнд, зээлжих зэрэглэлийг хамгаалах, баталгаажуулахад давхар чиглэж байгааг онцлон тэмдэглэж байв. Ийнхүү 2025 оны төсөвт тодотгол хийснээр нэгдсэн төсвийн тэнцвэржүүлсэн орлогыг гурван их наяд 260 тэрбум төгрөгөөр бууруулж, 30 их наяд 209.9 тэрбум төгрөг, нэгдсэн төсвийн нийт зарлагын хэмжээг нэг их наяд 856.5 тэрбум төгрөгөөр бууруулж, 31 их наяд 575.1 тэрбум төгрөгт хүргэж, нэгдсэн төсвийн тэнцвэржүүлсэн тэнцэл нэг их наяд 365.2 тэрбум төгрөг буюу дотоодын нийт бүтээгдэхүүний 1.5 хувийн алдагдалтай болох юм байна. Монгол Улсын 2025 оны төсвийн тухай хуульд өөрчлөлт оруулах тухай хуулийн төсөл төсөл Монгол Улсын Их Хурлын хяналт шалгалтын тухай хуулийн 23.1-д заасан шаардлагыг хангасан эсэх талаарх төрийн аудитын төв байгууллагын дүгнэлтийг Монгол Улсын Ерөнхий аудитор С. Магнайсүрэн танилцуулав. Төсвийн тодотголын төсөл нь улсын хөгжлийн бодлого, санхүүгийн аюулгүй байдлын бодлогын зохистой харьцаанд нийцэж байгаа гэж дүгнэлээ. Мөн төсөв тодотгох суурь үзүүлэлтүүд нь Төсвийн тогтвортой байдлын тухай хуульд заасан төсвийн тусгай шаардлагуудыг хангаж байгааг аудитын дүгнэлтэд тусгажээ. Түүнчлэн төсвийн төсөл нь “Алсын хараа-2050” Монгол Улсын урт хугацааны хөгжлийн бодлого, “Шинэ сэргэлтийн бодлого”, Монгол Улсын 2025 оны хөгжлийн төлөвлөгөө, баримтлах бодлогын тэргүүлэх чиглэлүүдтэй нийцэж байна гэж үзсэн байна. Үргэлжлүүлэн тэрбээр төсвийн тодотголын төслийг Улмаар Улсын Их Хурал хэлэлцэн шийдвэрлэхдээ анхаарах, Засгийн газарт чиглэл өгөх саналуудыг танилцууллаа. Уул уурхайн салбарын орлого гадаад зах зээлийн нөхцөл байдлаас хамаарч тодорхой бус, эрсдэлтэй байгаа учир уул уурхайн бус орлогын боломжит эх үүсвэрийг бүрэн дайчлах, татварын хуримтлагдсан өр төлбөрийг барагдуулах, хураалт, үйлчилгээг сайжруулах асуудлыг анхаарахыг хүссэн юм. Улсын Их Хурлаас баталсан Монгол Улсын хөгжлийн 2026 оны төлөвлөгөөнд заасан төрийн албан хаагчдын тоог 9 хувь бууруулахаар заасныг нийгэм, эдийн засгийн нөхцөл байдалтай уялдуулан энэ оны хоёрдугаар хагасаас хэрэгжүүлж эхлэхээр тооцсон. Энэ нь бодлогын хувьд зөв боловч ажлын байрны чиг үүргийн давхардал, ажлын ачаалалд бүрэн шинжилгээ хийлгүйгээр бүх төсвийн ерөнхийлөн захирагч нарын харьяа орон тоог жигд бууруулах нь төрийн үйлчилгээний чанар, хүртээмжийг бууруулж болзошгүй. Иймд төсвийн ерөнхийлөн захирагчдад өөрийн хариуцсан салбартаа чиг үүргийн шинжилгээ, ажлын байрны ба бүтээмжийн үнэлгээг хийсний үндсэн дээр ажлын ачааллыг оновчтой хуваарилах зорилгоор харьяа байгууллагуудынхаа орон тоонд зохицуулалт хийх боломжийг олгох асуудлыг судалж үзэхийг анхааруулав. Төрийн албан хаагчдын цалингийн нэмэгдлийг шууд бууруулах биш, ажлын бүтээмжээс хамаарсан нэмэгдэл урамшуулал болон хуульд заасан нэмэгдэл, үндсэн цалин гэсэн бүрэлдэхүүн хэсэгтэй болгох зэргээр бүтээмж, үр дүнд чиглэсэн цалин хөлсний тогтолцоог бий болгох чиглэлээр судалгаа тооцоолол хийж, зохион байгуулалтын арга хэмжээ авч хэрэгжүүлэхийг Засгийн газарт чиглэл болгох нь зүйтэй хэмээн санал болгожээ. “Монгол Улсын 2025 оны Төсвийн тухай хуульд өөрчлөлт оруулах тухай хууль батлагдсантай холбогдуулан авах зарим арга хэмжээний тухай” Улсын Их Хурлын тогтоолын төсөлд “2025, 2026 оны төсвийн жилд өндөр насны тэтгэвэр тогтоолгох болон хүндэтгэн үзэх бусад шалтгаанаар чөлөөлөгдсөн орон тоонд нөхөн томилгоо хийхгүй байх, шинээр ажлын чиг үүрэг, албан тушаалын орон тоо бий болгохгүй байх, ажлын байрны ачааллыг нягтруулах зэргээр цалин хөлсний зардлыг хэмнэх” гэж заажээ. Энэ нь чиг үүргийн судалгааг хийсний үндсэн дээр ажлын ачааллыг нягтруулж орон тоогоо зорилтот түвшин хүртэл нэгэнт бууруулсан байгууллагад сул орон тоонд нөхөн томилгоо хийхгүй байх нь тухайн байгууллагын хэвийн үйл ажиллагааг алдагдуулах, үндсэн чиг үүргээ хэрэгжүүлэх боломжгүй нөхцөл байдал үүсгэх эрсдэлтэй байгааг анхаарах шаардлагатай гэлээ. Төрийн нууцад хамаарах байгууллагууд болон орон нутгийн төсвийн байгууллагын орон тоог оруулахгүйгээр төсвийн ерөнхийлөн захирагч нарын харьяа сул орон тооноос бусад цомхотголд орж буй албан хаагчдад Төрийн албаны тухай хуулийн 62.1.4-т заасны дагуу олгох 3 сарын цалинтай тэнцэх хэмжээний нэг удаагийн тэтгэмжийн дүнг дунджаар тооцоолж үзэхэд 26.8 тэрбум төгрөгийн зардал шаардагдахаар байгааг энэ хуулийн төслийн хэлэлцүүлэгийн үед шийдвэрлэх, гарц, шийдлийг олох шаардлагатай. Ингэснээр Улсын Их Хурлаас хууль батлагдаж, хэрэгжилтийг хангахад төсөв захирагч нарт тулгарах хүндрэлээс сэргийлж чадна хэмээн Монгол Улсын Ерөнхий аудитор С. Магнайсүрэн танилцуулсан юм."
  },
  {
    "id": "75219-2",
    "url": "https://www.parliament.mn/nn/75219/",
    "title": "Төсвийн тухай хуульд өөрчлөлт оруулах тухай хуулийн төслүүдийн нэг дэх хэлэлцүүлгийг хийлээ",
    "date": "2025-06-28",
    "category": "Хуралдааны тойм",
    "part": 2,
    "totalParts": 4,
    "content": "Эдгээр саналаас гадна төсөвт тодотгол хийх нөхцөл үүссэн тохиолдолд төрийн аудитын байгууллагаас аудитын үйл ажиллагааны үе шатны стандартын дагуу хянаж, дүгнэлт гаргахад цаг хугацааны хувьд хязгаарлагдмал байх тохиолдолууд гарч байгааг анхааралдаа авч, аудитын дүгнэлт гарган Улсын Их Хуралд хүргүүлэх зохистой хугацааг Төсвийн тухай хуульд тусгаж өгөхийг хүссэн. Үргэлжлүүлэн хуулийн төслийн талаар Төсвийн тогтвортой байдлын зөвлөлөөс гаргасан дүгнэлтийг тус зөвлөлийн гишүүн А. Энхбат танилцуулав. Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд өөрчлөлт оруулах тухай болон Монгол Улсын нэгдсэн төсвийн 2026 оны төсвийн хүрээний мэдэгдэл, 2027-2028 оны төсвийн төсөөллийн тухай хуульд өөрчлөлт оруулах тухай хуулийн төслийн талаарх Төсвийн тогтвортой байдлын зөвлөлийн дүгнэлтийг эхлээд танилцуулсан. Төсвийн бодлогын чиглэл бодит байдалд нийцэх хандлагатай болж байгааг тэмдэглээд 2025 оны эдийн засгийн өсөлтийг 5.5 хувь болгосон нь Зөвлөлийн энэ оны гуравдугаар сард гаргасан төсөөлөлтэй ойролцоо байгааг дурдав. Төсвийн орлогын өөдрөг төсөөллийн алдаанаас үүдэн дунд хугацааны төсвийн хүрээний мэдэгдлүүдэд өөрчлөлт оруулах нөхцөл үүссэн ч голлох эрдсийн бүтээгдэхүүний тэнцвэржүүлсэн үнийн төсөөлөл нь зах зээлийн нөхцөл байдлыг үл харгалзан өндрөөр тооцсон хэвээр байгаа гэлээ. Дунд хугацаанд макро эдийн засгийн төсөөллийг “хазайхгүй, рационал, онодог байх” зарчмуудыг баримтлан боловсруулахгүй байна хэмээгээд холбогдох эрх зүйн орчны тогтвортой байдлыг хангах шаардлагын талаар дурджээ. Төсвийн тодотголын төсөл Төсвийн тогтвортой байдлын зөвлөлөөс өгч байгаа дүгнэлтийг товч танилцуулав. Нийт зарлага ба цэвэр зээлийн дүнг 2025 оны батлагдсан төсвөөс 5.4 хувиар бууруулж батлахаар орж ирсэн нь төсвийн орлогын бууралт болох 10.6 хувьтай харьцуулахад бага байгаа бөгөөд цаашид төсвийн нийт орлогын бууралтын хэмжээгээр зарлагын дүнг бууруулах зарчмыг баримталж орлогын тасалдлаас аль болох зайлсхийх бодлогыг тууштай баримтлах шаардлагатай гэв. Нийт зарлага ба цэвэр зээлийн дүнг батлагдсан төсвөөс 1.8 их наяд төгрөгөөр бууруулж байгаа нь хангалтгүй, зардлыг дахин 1,872.1 тэрбум төгрөгөөр бууруулах боломжийг эрэлхийлэх шаардлагатай гэж дүгнэжээ. Төсвийн нийт зардлыг цаашид дахин бууруулах, энэ оны төсвийн жилийн нөхцөл, онцлог байдлаас шалтгаалан төсвийн хөрөнгө оруулалтын төсөл арга хэмжээг гэрээ байгуулсан эсэхээс үл шалтгаалан дахин 500 гаруй тэрбум төгрөгөөр хойшлуулах арга хэмжээ авахыг дүгнэлтэд дурдлаа. Төгсгөлд нь “Манай улс дунд хугацааны төсөвлөлтийн эхний үе шат болоx дунд хугацааны макро эдийн засгийн хүрээг нэвтрүүлсэн хэдий ч хүрээ нь төсвөө, төсөв нь тодотголоо даган өөрчлөгддөг байдал үргэлжилсээр байгаа нь эрсдэлийг мэдрэх гол арга хэрэгслийг үр дүнгүй болгож эмзэг байдлыг нэмэгдүүлэн үндэсний сөрөн тэсвэрлэх чадварт сөргөөр нөлөөлж байна” хэмээлээ. Төсвийн тодотголын төслүүдийн талаарх Ерөнхий сайдын танилцуулга, Үндэсний аудитын газар, Төсвийн тогтвортой байдлын зөвлөлийн дүгнэлтийг сонссоны дараа Улсын Их Хурлын гишүүд асуулт асууж, хариулт авав. Иймд хуралдаан хуулийн төслүүдтэй холбогдуулан Улсын Их Хурлын гишүүдийн асуулт, саналаар үргэлжлэв. Тухайлбал, Ж. Баярмаа гишүүн төсвийн орлогыг нэмэгдүүлэх чиглэлээр авч хэрэгжүүлэх арга хэмжээний талаар тодруулахад бүх боломжийг дайчлахаар төлөвлөсөн болохоо Б. Жавхлан сайд хэлээд “Ялангуяа төрийн өмчит компаниудын үр ашгийг нэмэгдүүлэх, нүүрснээс бусад үнэ өссөн уул уурхайн бүтээгдэхүүн болон уул уурхайн бус салбарын экспортын орлогыг нэмэгдүүлэхээр ажиллана” гэв. Мега төслүүдийг дэмжиж байгаа хэдий ч санхүүжүүлэхээр төлөвлөсөн арга хэмжээг оновчгүй гэж үзэж буйгаа О. Цогтгэрэл гишүүн илэрхийлсэн бол Ш. Бямбасүрэн гишүүн төрийн албыг цомхон, чадварлаг болгох бодлогыг хэрэгжүүлэхтэй холбоотой санал хэлсэн. Д. Пүрэвдаваа гишүүн төсвийн сахилга бат зөрчсөн, бодлогыг буруу тодорхойлж төсвийг тодотгох нөхцөл үүсгэсэн албан тушаалтнуудад тооцох хариуцлагын талаар Ерөнхий сайдаас тодруулахад “Санхүүгийн сахилга батыг зөрчиж, төсвийн хөрөнгийг үрэгдүүлсэн албан тушаалтнуудад хуульд заасан хариуцлагыг хэлбэрэлтгүй хэрэгжүүлж, шаардлагатай бол албан тушаалаас нь чөлөөлөх, хууль хяналтын байгууллагад шилжүүлэх арга хэмжээ авна” хэмээн хариулав. О. Саранчулуун гишүүн Гэр бүл, хөдөлмөр, нийгмийн хамгааллын сайдын багц дахь зардлын хасалтад хөгжлийн бэрхшээлтэй иргэдтэй хамаарах зардлууд байгааг тодруулав. Орон тооны хэмнэлт, тендер нь зарлагдаагүйн улмаас татагдаж буй хөрөнгө оруулалт, их засварыг хойшлуулах гэх зэргээр зохицуулж байгаа гэдэг хариултыг Т. Аубакир сайд өгсөн. Төрийн өмчийн сургуулиудын тогтмол зардлыг хасаж байгаагаас сургалтын төлбөр нэмэгдэх эсэхийг тодруулахад П. Наранбаяр сайд “Төрийн өмчийн их дээд сургуулийн байр ашиглалтын төлбөрийг төсвөөс төлөхийг зогсоож, өртгийг нь төлбөрт шингээх гэдэг байдлаар чиглэл нь орж ирсэн. Нийт долоон их сургуулийн зардлаас холбогдох таналт хийхэд 13 тэрбум төгрөг болж байгаа. Сургалтын төлбөрийн хэмжээг тухайн сургуулийн удирдах зөвлөл хариуцаж, шийддэг. Төсвийн төсөл дэх эл шийдэлтэй холбогдуулан шийдвэрлэх байх” гэдэг хариулт өглөө. Энэ хүрээнд гадаад улстай хийсэн гэрээгээр хүлээсэн үүргээ биелүүлэх буюу Монгол-Германы технологийн их сургууль, Монгол-Японы түшиц эмнэлгийн татаасын зардлууд буурч байгаа нь хүндрэл үүсгэж байгааг хэлж байв. Б. Жаргалан гишүүн Засгийн газрын өрийн асуудлыг хөндөж, өрийн удирдлагын талаар тодруулахад Монгол Улсын гадаад өрийн стратеги сүүлийн жилүүдэд сайн байгаа гэдэг дүгнэлтийг олон улсын байгууллагууд гаргаж байгааг Сангийн сайд хэлээд “Үүнийгээ хадгалах нь бидний зорилт болж байгаа” гэв. Төсвийн тогтвортой байдлын зөвлөлийн санал, дүгнэлтийг Засгийн газар хүлээн авч, хамтарч ажиллах шаардлагатай гэдэг саналыг Ж. Алдаржавхлан гишүүн илэрхийлж байсан бол төсвийн орлогыг нэмэгдүүлэх талаар саналыг Д. Ганбат гишүүн хэлж байсан. “Алт 3” хөтөлбөрийг хэрэгжүүлэхдээ, уул уурхайн төсөл, хөтөлбөрүүдийг хэрэгжүүлэхдээ үр өгөөжийн зохих хувийг орон нутагт хуваарилдаг байх асуудлыг зохицуулах шаардлагын талаар Н. Наранбаатар гишүүн хэлсэн. Соёл, спорт зэрэг нийгмийн хэрэгцээ шаардлага болсон хүний хөгжлийг дэмжсэн салбарын төсөв, зардлаас танахгүй байхад анхаарахыг Ч. Номин гишүүн, тодотгол дахь төсвийн алдагдлын хэмжээ нь дахин тодотгол хийх нөхцөл болох вий гэдэг болгоомжлол төрүүлж буй учир их засвар, тоног төхөөрөмж гэх зэрэг 2025 онд шинээр тусгасан 1.1 их наяд төгрөгийн зардлаа дахин нягталж, танахыг, хүнс, хөдөө аж ахуйн салбарын төсвөөс танасан зардлуудын эрсдэл, үүдэн гарах сөрөг нөлөөллийг тооцож, эргэж харах М. Мандхай гишүүн хүссэн."
  },
  {
    "id": "75219-3",
    "url": "https://www.parliament.mn/nn/75219/",
    "title": "Төсвийн тухай хуульд өөрчлөлт оруулах тухай хуулийн төслүүдийн нэг дэх хэлэлцүүлгийг хийлээ",
    "date": "2025-06-28",
    "category": "Хуралдааны тойм",
    "part": 3,
    "totalParts": 4,
    "content": "Гишүүд асуулт асууж, хариулт аван, хэлэлцэж буй асуудалтай холбогдуулан үг хэлсний дараа Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүд нь Төсвийн тухай, Төсвийн тогтвортой байдлын тухай хуульд заасан шалгуур, дунд хугацааны төсвийн хүрээний мэдэгдлийн тусгай шаардлага, улсын хөгжлийн жилийн төлөвлөгөөнд нийцсэн байна гэсэн саналын томьёоллоор санал хураахад хуралдаанд оролцсон Улсын Их Хурлын 96 гишүүний 55 нь буюу 57.3 хувийн саналаар дэмжлээ. Иймд хуулийн төслүүдийг хоёр дахь хэлэлцүүлэгт бэлтгүүлэхээр Байнгын хороод болон Төсвийн зарлагын хяналтын дэд хороонд шилжүүлэв. Үргэлжлүүлэн Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн хууль, тогтоолын төслүүдийн хэлэлцэх эсэх хэлэлцүүлгийг явууллаа. Хууль санаачлагчийн илтгэлийг Улсын Их Хурлын гишүүн, Засгийн газрын гишүүн, Сангийн сайд Б. Жавхлан танилцуулав. Монгол Улсын 2025 оны төсвийн тухай хуульд өөрчлөлт оруулах тухай хуулийн төсөлтэй хамт Аж ахуйн нэгжийн орлогын албан татварын тухай хуульд нэмэлт оруулах тухай, Төрийн албаны тухай хуульд нэмэлт, өөрчлөлт оруулах тухай, Төсвийн тухай хуульд нэмэлт өөрчлөлт оруулах тухай хуулийн төслүүд болон “Төсвийн тодотгол батлагдсантай холбогдуулан авах зарим арга хэмжээний тухай”, ““Алт-3” аяны хүрээнд хэрэгжүүлэх зарим арга хэмжээний тухай” Улсын Их Хурлын тогтоолын төслүүдийг боловсруулсан болохыг тэрбээр дурдаж, төслүүдэд тусгагдсан гол асуулгыг тайлбарласан юм. Хууль, тогтоолын төслүүдэд боловсролын салбарт хувийн хэвшлийн хөрөнгө оруулалтыг татах, тэдний идэвх оролцоог нэмэгдүүлэх, дэмжлэг үзүүлэх зорилгоор цэцэрлэг, ерөнхий боловсролын сургуулийн зориулалтаар барилга байгууламж шинээр барьсан бүх аж ахуйн нэгж, байгууллагад татварын хөнгөлөлт олгох, төрийн албан хаагчийн цалин хөлс, нэг удаагийн буцалтгүй тусламжтай холбоотой зарим зохицуулалтыг цэгцлэх, төсвийн хуулиар баталсан төвлөрүүлэх орлогыг дайчлах, төсвийн сахилга батыг чангатгах болон төсвийн зардлын хэмнэлт, үр нөлөөтэй санхүүжилтийн үндэс суурийг тавихад чиглэсэн цогц арга хэмжээ, алтны геологийн судалгаа, эрэл хайгуул, олборлолтын үйл ажиллагааг идэвхжүүлж, гадаад валютын нөөцийг богино хугацаанд нэмэгдүүлэх, Үндэсний баялгийн сангийн хуримтлалыг нэмэгдүүлэхтэй холбоотой арга хэмжээнүүдийг тусгасан байна. Төслүүдийн хэлэлцэх эсэх хэлэлцүүлгийг хийсэн талаарх Төсвийн байнгын хорооны санал, дүгнэлтийг Улсын Их Хурлын гишүүн Б. Мөнхсоёл танилцуулсан. Байнгын хороо энэ сарын 27-ны өдрийн хуралдаанаараа уг асуудлыг хэлэлцэн Монгол Улсын 2025 оны төсвийн тухай хуульд өөрчлөлт оруулах тухай болон хамт өргөн мэдүүлсэн Аж ахуйн нэгжийн орлогын албан татварын тухай хуульд нэмэлт оруулах тухай, Төрийн албаны тухай хуульд нэмэлт, өөрчлөлт оруулах тухай, Төсвийн тухай хуульд нэмэлт өөрчлөлт оруулах тухай хуулийн төслүүд, “Төсвийн тодотгол батлагдсантай холбогдуулан авах зарим арга хэмжээний тухай”, ““Алт-3” аяны хүрээнд хэрэгжүүлэх зарим арга хэмжээний тухай” Улсын Их Хурлын тогтоолын төслүүдийг үзэл баримтлалын хүрээнд хэлэлцэхийг Байнгын хорооны хуралдаанд оролцсон гишүүдийн олонх дэмжиж, чуулганы нэгдсэн хуралдаан танилцуулахаар шийдвэрлэсэн байна. Хууль санаачлагчийн илтгэл болон Б. Мөнхсоёл гишүүний танилцуулсан санал, дүгнэлттэй холбогдуулан Улсын Их Хурлын гишүүн Б. Жаргалан, А. Ариунзаяа нар асуулт асууж, Ерөнхий сайд болон Сангийн сайдаас хариулт авсан. Хуулийн төслүүдийн хэлэлцэх эсэх хэлэлцүүлэгтэй холбогдуулан гишүүд үг хэлэх шаардлагагүй хэмээн үзсэн тул төсвийн тодотголтой хамт өргөн мэдүүлсэн төсөл тус бүрийг үзэл баримтлалын хүрээнд хэлэлцэхийг дэмжих эсэхээр санал хураалт явууллаа. Санал хураалтад оролцсон 100 гишүүний Аж ахуйн нэгжийн орлогын албан татварын тухай хуульд нэмэлт оруулах тухай хуулийн төслийг үзэл баримтлалын хүрээнд хэлэлцэхийг 53 хувийн саналаар, Төсвийн тухай хуульд нэмэлт өөрчлөлт оруулах тухай хуулийн төслийг үзэл баримтлалын хүрээнд хэлэлцэхийг 54 хувийн саналаар, “Төсвийн тодотгол батлагдсантай холбогдуулан авах зарим арга хэмжээний тухай” Улсын Их Хурлын тогтоолын төслийг үзэл баримтлалын хүрээнд хэлэлцэхийг 56 хувийн саналаар, ““Алт-3” аяны хүрээнд хэрэгжүүлэх зарим арга хэмжээний тухай” Улсын Их Хурлын тогтоолын төслийг үзэл баримтлалын хүрээнд хэлэлцэхийг 55 хувийн саналаар дэмжсэн тул анхны хэлэлцүүлэгт бэлтгүүлэхээр Төсвийн байнгын хороонд шилжүүлсэн. Энэ өдрийн хуралдааны төгсгөлд Улсын дээд шүүхийн шүүгчид нэр дэвшигчийг танилцуулав. Монгол Улсын шүүхийн тухай хуулийн 34 дүгээр зүйлийн 34.8 дахь хэсэгт заасны дагуу сонгон шалгаруулалтад тэнцсэн эрэмбийг баримтлан Улсын дээд шүүхийн шүүгчид нэр дэвшигч Цогийн Очийг мөн хуулийн 35 дугаар зүйлийн 35.1 дэх хэсэгт заасны дагуу Шүүхийн ерөнхий зөвлөлийн дарга Н. Мөнгөнцэцэг танилцууллаа. Нэр дэвшигч Цогийн Оч нь 1978 онд Улаанбаатар хотод төрсөн, 47 настай, эрэгтэй, ам бүл 6. Тэрбээр 1986-1996 онд нийслэлийн 18 дугаар сургууль, 1996-2001 онд “Улаанбаатар-Эрдэм” дээд сургуулийг эрх зүйчээр төгсөж, 2009-2021 онд Монгол Улсын Их сургуулийн Хууль зүйн сургуульд хууль зүйн ухааны магистрын зэрэг тус хамгаалжээ. Нэр дэвшигч Ц. Оч нь 2001-2002 онд “Энигма” XXК-д хуульч, 2002-2006 онд Монгол Улсын дээд шүүхэд шүүгчийн туслах, 2006-2008 онд Баянгол дүүргийн шүүхийн шүүгч, 2008-2012 онд Дархан-Уул аймаг дахь сум дундын шүүхийн Ерөнхий шүүгч, 2012-2013 онд Хэнтий аймгийн шүүхийн шүүгч, Ерөнхий шүүгч, 2013-2015 онд Эрүүгийн хэргийн давж заалдах шатны 10 дугаар шүүхийн шүүгчээр ажиллаж байгаад 2015 оноос Нийслэлийн Эрүүгийн хэргийн давж заалдах шатны шүүхийн шүүгчээр ажиллаж байгаа юм байна. Нэр дэвшигч нь төрийн албанд 24 жил, шүүгчээр 19 жил 2 cap, үүнээс давж заалдах шатны шүүхэд 12 жил 5 сар ажиллаж байгаа хэмээн Шүүхийн ерөнхий зөвлөлийн дарга танилцуулав. Нэр дэвшигч Ц. Оч нь Монгол Улсын Үндсэн хуулийн Тавин нэгдүгээр зүйлийн 3 дахь хэсэг, Монгол Улсын шүүхийн тухай хуулийн 31 дүгээр зүйлд заасан хяналтын шатны шүүхийн шүүгчид тавих болзол, шаардлагыг бүрэн хангаж байгаа хэмээгээд дэлгэрэнгүй танилцуулсан юм. Нэр дэвшигч Ц. Оч нь хууль зүйн мэдлэг, чадварын шалгалтад 50.71 оноо, мэргэшил, ёс зүй, зан төлөвийн шалгалтад 26.52 оноо, нийт 77.23 оноо авч Монгол Улсын шүүхийн тухай хуулийн 34 дүгээр зүйлийн 34.1 дэх хэсэгт заасны дагуу шүүгчид нэр дэвшигчдээс авсан шалгалтад нэгдүгээрт эрэмбэлэгдсэн байна."
  },
  {
    "id": "75219-4",
    "url": "https://www.parliament.mn/nn/75219/",
    "title": "Төсвийн тухай хуульд өөрчлөлт оруулах тухай хуулийн төслүүдийн нэг дэх хэлэлцүүлгийг хийлээ",
    "date": "2025-06-28",
    "category": "Хуралдааны тойм",
    "part": 4,
    "totalParts": 4,
    "content": "Иймд Шүүхийн ерөнхий зөвлөлийн 2025 оны 5 дугаар сарын 26-ны өдрийн хуралдаанд бичгээр гаргасан хүсэлтийн дагуу Монгол Улсын Үндсэн хуулийн Тавин нэгдүгээр зүйлийн 2 дахь хэсэг, Монгол Улсын шүүхийн тухай хуулийн 35 дугаар зүйлийн 35.1 дэх хэсэг, “Шүүгчид тавих болзол, шаардлагыг үнэлэх, сонгон шалгаруулах журам”-ын 9.4-т заасныг баримтлан хяналтын шатны шүүхийн шүүгчийн сул орон тооны сонгон шалгаруулалтад нэгдүгээрт эрэмбэлэгдсэн нэр дэвшигч Цогийн Очийг Монгол Улсын дээд шүүхийн шүүгчээр томилуулахаар Улсын Их Хуралд танилцуулж байгаа гэв. Шүүхийн ерөнхий зөвлөлийн дарга Н. Мөнгөнцэцэг үргэлжлүүлэн холбогдох хуульд заасны дагуу сонгон шалгаруулалтад тэнцсэн эрэмбийн дарааллыг баримтлан Улсын дээд шүүхийн шүүгчид нэр дэвшигч Энэбишийн Золзаяаг танилцуулсан. Нэр дэвшигч Энэбишийн 3олзаяа нь 1970 онд Улаанбаатар хотод төрсөн, 55 настай, эмэгтэй, ам бүл 4. 1978-1988 онд нийслэлийн 18 дугаар сургууль, 1988-1994 онд Оросын Холбооны Улсын Москва хотын Нийтийн ахуй үйлчилгээний улсын академийг тус тус төгссөн. Инженер мэргэжилтэй, техникийн ухааны магистрын зэрэгтэй. 1996-1999 онд Монгол Улсын Их сургуулийн Хууль зүйн сургуулийг эрх зүйчээр төгсөж, 2009-2016 онд Монгол Улсын Их сургуулийн Хууль зүйн сургуульд хууль зүйн ухааны магистрын зэрэг хамгаалсан байна. Тэрбээр 1999-2004 онд Нийслэлийн шүүхэд шүүх хуралдааны нарийн бичгийн дарга, 2004-2006 онд Баянзүрх дүүргийн шүүхийн шүүгч, 2006-2013 онд Сүхбаатар дүүргийн шүүхийн шүүгч, 2013-2014 онд Дүүргийн Иргэний хэргийн анхан шатны 1 дүгээр шүүхийн шүүгч, 2014-2015 онд Иргэний хэргийн давж заалдах шатны 10 дугаар шүүхийн шүүгчээр ажиллаж байгаад 2015 оноос Нийслэлийн Иргэний хэргийн давж заалдах шатны шүүхийн шүүгчээр ажиллаж байгаа аж. Нэр дэвшигч нь төрийн албанд 26 жил 4 сар, шүүгчээр 20 жил 7 сар, үүнээс давж заалдах шатны шүүхэд 11 жил ажиллаж байгаа гэв. Нэр дэвшигч Э. Золзаяа нь хяналтын шатны шүүхийн шүүгчид тавих болзол, шаардлагыг хангаж буй талаар шалгуур нэг бүрээр нь дэлгэрэнгүй танилцуулсан юм. Нэр дэвшигч Э. Золзаяа нь Монгол Улсын шүүхийн тухай хуулийн 34 дүгээр зүйлийн 34.9 дэх хэсэг, Шүүхийн ерөнхий зөвлөлийн 2023 оны 6 дугаар сарын 14-ний өдрийн холбогдох тогтоолд заасны дагуу нийт 76.71 оноо авчээ. Иймд холбогдох хууль тогтоомжид үндэслэн хяналтын шатны шүүхийн шүүгчийн сул орон тооны сонгон шалгаруулалтын хоёрдугаарт эрэмбэлэгдсэн нэр дэвшигч Энэбишийн Золзаяаг Монгол Улсын дээд шүүхийн шүүгчээр томилуулах саналыг ийн Улсын Их Хуралд танилцуулав. Хууль зүйн байнгын хороо 2025 оны 6 дугаар сарын 10-ны өдрийн хуралдаанаараа уг асуудлыг хэлэлцсэн бөгөөд энэ талаарх санал, дүгнэлтийг Улсын Их Хурлын гишүүн П. Сайнзориг нэгдсэн хуралдаанд танилцууллаа. Монгол Улсын Их Хурлын чуулганы хуралдааны дэгийн тухай хууль дахь холбогдох журмын дагуу Шүүхийн ерөнхий зөвлөлийн дарга болон нэр дэвшигчээс Улсын Их Хурлын гишүүн Д. Ганбат, Д. Пүрэвдаваа, Б. Батбаатар нар асуулт асууж, үг хэлэв. Шүүх засаглал шударга, зарчимтай ажиллах шаардлагуудыг иргэд хүсэмжилдэг болохыг Улсын Их Хурлын дарга Д. Амарбаясгалан хэлээд “Мэдээж энэ нь гагц шүүхээс хамаарах асуудал биш. Эрх зүйн орчныг бүрдүүлэх, ажиллах нөхцөл, хараат бус байх боломжийг бүрэн хангах ёстой. Нөгөө талаас манай хуулиуд хэтэрхий ерөнхий, иргэн уншаад ойлгохооргүй байгааг иргэд шүүмжилдэг. Өнөөдөр Хууль тогтоомжийн тухай хуульд нэмэлт, өөрчлөлт оруулах хуулийг Улсын Их Хурал баталлаа. Өдөр тутамд нийгмийн харилцааг зохицуулж байгаа хуулиуд нь иж бүрэн зохицуулалтаа өөрөө хийж чаддаг байх зорилгын хүрээнд энэ хуулийг баталсан. Нэг ёсондоо хуулиас давсан эрх мэдэл хэрэгжүүлдэг журмуудыг цэгцлэх, хууль нь иж бүрэн зохицуулдаг байх, иргэн бүр хуулийг уншаад ойлгож, өөрийгөө хамгаалж чаддаг байх нөхцөл боломжийг бүрдүүлэх ёстой гэдэг үүднээс бид Хууль тогтоомжийн тухай хуульд нэмэлт, өөрчлөлт орууллаа. Хууль зүйн салбарт өөрчлөлт орох суурь болсон гэж Улсын Их Хурал үзэж байна” гэв. Мөн тэрбээр Монгол Улсын Их Хурлын 2024-2028 оны стратегийг хэрэгжүүлэх хүрээнд шүүхийн түвшинд хэрэглэгдэж байгаа хуулиас давсан журмуудыг хуульд шингээх ажлыг нэн тэргүүнд манлайлан хийх шаардлагыг Шүүхийн ерөнхий зөвлөл, Шүүхийн сахилгын хороонд тавьж, чиглэл болгосноо сануулав. Иргэдийн шударга шүүхээр шүүлгэх эрхийг хангах, шүүхэд итгэх иргэдийн итгэлийг сэргээх нөхцөлийг бүрдүүлэхэд чухал ач холбогдолтой болохыг тайлбарлав. “Шүүгч нарыг шударга бус ажиллаад байна гэж ард түмэн дүгнэдэггүй. Ерөөсөө шүүх засаглалын түвшинд мөрдөгдөж буй хуулиуд иргэнийхээ эрхийг бүрэн дүүрэн хамгаалж байгаа эсэхэд иргэд эргэлзээд байгаа гэдгийг ялгаж, асуудалд хандаарай” хэмээн хүсээд, амжилт хүсэв. Шүүхийн ерөнхий зөвлөлийн дарга болон Улсын дээд шүүхэд нэр дэвшигчдээс Улсын Их Хурлын гишүүд асуулт асууж, хариулт авч үг хэлж дууссан. Ийнхүү Улсын Их Хуралд Улсын дээд шүүхийн шүүгчид нэр дэвшигчийг танилцуулснаар өнөөдрийн чуулганы нэгдсэн хуралдаан өндөрлөв хэмээн Улсын Их Хурлын Хэвлэл мэдээллийн газраас мэдээлээ."
  },
  {
    "id": "75216-1",
    "url": "https://www.parliament.mn/nn/75216/",
    "title": "Хууль тогтоомжийн тухай хуульд нэмэлт, өөрчлөлт оруулах тухай хуулийн төслийг эцэслэн баталлаа",
    "date": "2025-06-27",
    "category": "Хуралдааны тойм",
    "part": 1,
    "totalParts": 2,
    "content": "Хууль тогтоомжийн тухай хуульд нэмэлт, өөрчлөлт оруулах тухай, Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай болон хамт өргөн мэдүүлсэн хуулийн төслүүдийг УИХ-ын нийт гишүүдийн олонхын саналаар эцэслэн баталлаа. Дараа нь Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай, Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төслүүд болон хамт өргөн мэдүүлсэн хуулийн төслүүдийн хэлэлцэх эсэх асуудлыг хэлэлцлээ. Хуулийн төслийн талаар УИХ-ын гишүүн Х. Булгантуяа танилцуулсан юм. Монгол Улсын Их Хурлын тухай хууль /шинэчилсэн найруулга/-д өөрчлөлт оруулах тухай хуулийн 2 зүйл бүхий, хамт өргөн мэдүүлэх Монгол Улсын Их Хурлын чуулганы хуралдааны дэгийн тухай хууль /шинэчилсэн найруулга/-д нэмэлт өөрчлөлт оруулах тухай 3 зүйл бүхий, Төсвийн тухай хуульд өөрчлөлт оруулах тухай 2 зүйл бүхий хуулиудын төслийг боловсруулсан байна. Монгол Улсын Их Хурлын тухай хууль /шинэчилсэн найруулга/-д өөрчлөлт оруулах, тухай хуулийн төслийн 17 дугаар зүйлийн “17.1. Улсын Их Хурлын ээлжит чуулган 9 дүгээр сарын 15-ны өдрөөс, хаврын ээлжит чуулган 3 дугаар сарын 15-ны өдрөөс эхлэн 75-аас доошгүй ажлын өдөр чуулна.” гэж өөрчлөлт оруулснаар төсвийн төслийг намрын ээлжит чуулган эхэлсэн өдрөөс хэлэлцүүлэх, хэлэлцүүлгийг 5 үе шаттайгаар явуулах, нэмэлт өөрчлөлтийг холбогдох хуулиар оруулах боломжит эрх зүйн зохицуулалтыг бий болгоно гэж үзжээ. Монгол Улсын Их Хурлын чуулганы хуралдааны дэгийн тухай хуульд нэмэлт өөрчлөлт оруулах, тухай хуулийн төсөлд Дунд хугацааны төсвийн хүрээний мэдэгдэл нь дараа жилийн макро эдийн засаг, төсвийн үндсэн үзүүлэлтүүд, дунд хугацааны төсөөллийг тодорхойлох, эдийн засаг, төсвийн бодлогын хувьд өндөр ач холбогдол бүхий баримт бичиг учир Улсын Их Хурлаар хэлэлцэх тусгайлсан 4 үе шаттай хэлэлцүүлэг дэгийг бий болгох, мөн төсвийн төслийг намрын ээлжит чуулган эхэлсэн өдрөөс 5 үе шаттайгаар хэлэлцүүлэг явуулах байдлаар нэмэлт, өөрчлөлтийг хийхээр тусгасан байна. Төрийн байгуулалтын байнгын хороо дээрх хуулийн төслийг хэлэлцэх нь зүйтэй гэж үзсэн бөгөөд тус байнгын хорооны санал, дүгнэлтийг УИХ-ын гишүүн Б. Баярбаатар танилцуулсан юм. Хуулийн төсөлтэй холбогдуулан асуулт, санал гараагүй бөгөөд хуралдаанд оролцсон гишүүдийн олонх хуулийн төслүүдийг хэлэлцэхийг дэмжсэн учир анхны хэлэлцүүлэгт бэлтгүүлэхээр Төрийн байгуулалтын болон Төсвийн байнгын хороонд шилжүүллээ. Мөн хуралдаанаар Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд өөрчлөлт оруулах тухай хуулийн төслийг хэлэлцэх эсэх асуудлыг хэлэлцэж эхэлсэн. Хуулийн төслийн талаар Монгол Улсын сайд, Засгийн газрын хэрэг эрхлэх газрын дарга С. Бямбацогт танилцуулсан юм. Монгол Улсын Засгийн газрын бүрэлдэхүүнд өөрчлөлт орсонтой холбогдуулан Төсвийн тухай хуулийн 34 дугаар зүйлийн 34.1.4-т “төсвийн ерөнхийлөн захирагч хооронд төсвийн зохицуулалт хийх” тохиолдолд төсвийн тодотгол хийхээр заасныг үндэслэн Засгийн газраас Монгол Улсын 2025 оны төсвийн тухай хуульд өөрчлөлт оруулах тухай хуулийн төслийг боловсруулж, Улсын Их Хуралд өргөн мэдүүлэх нөхцөл үүсч, үүнтэй холбогдуулан Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд өөрчлөлт оруулах тухай хуулийн төслийг өргөн мэдүүлж байна хэмээв. Тэрбээр, Олон улсын байгууллагуудын тодорхойлж байгаагаар дэлхий дахинд тодорхой бус байдал урьд өмнө тохиолдож байгаагүй өндөр түвшинд хүрсний улмаас ихэнх улс орнуудын эдийн засгийн идэвхжил муудаж байна. Улмаар 2025 оны эхний 5 сард манай улсын экспортын гол бүтээгдэхүүн болох нүүрсний дундаж үнэ 72 ам. доллар болж, өмнөх оны мөн үеэс 40 орчим хувиар унаснаар нийт экспорт 5.4 тэрбум ам. доллар болж өмнөх оны мөн үеэс 15 хувь буюу 1 тэрбум орчим ам. доллароор, төсвийн нийт орлого 11.4 их наяд төгрөг болж, өмнөх оны мөн үеэс 11 хувь буюу 1.3 их наяд төгрөгөөр буураад байна. Цаашилбал, эдийн засгийн өсөлт 2023 онд 7.4 хувь, 2024 онд 4.9 хувь байсан бол Үндэсний статистикийн хорооноос 2025 оны 5 дугаар сарын 16-ны өдөр зарласнаар 2025 оны эхний улиралд эдийн засгийн өсөлт 2.4 хувь болж буураад байна гэлээ. Эдгээр нөхцөл байдлын улмаас 2025 онд нэгдсэн төсвийн орлогын хүлээгдэж буй гүйцэтгэл төсвийн хүрээний мэдэгдэлд заасан орлогын доод хэмжээнд хүрэхээргүй байгаа тул Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд өөрчлөлт оруулах тухай хуулийн төсөлд 2025 оны төсвийн тэнцвэржүүлсэн орлогыг 3.2 их наядаар, төсвийн зарлагыг 1.9 их наядаар бууруулж, тэнцвэржүүлсэн тэнцлийг 1 их наяд 365 тэрбум төгрөгийн алдагдалтай байхаар тусгажээ. Мөн хуулийн төсөлд эдийн засгийн өсөлтийг 2025 онд 5.5 хувь, 2026 онд 5.7 хувь, 2027 онд 6.3 байхаар тусгаж тооцсон байна. Төсвийн байнгын хорооны санал, дүгнэлтийг УИХ-ын гишүүн Ж. Баясгалан танилцуулав. Байнгын хорооны хуралдаанаар хуулийн төслийг хэлэлцэх үед УИХ-ын гишүүн Д. Пүрэвдаваа, 2025 оны төсвийн хүрээний мэдэгдэлд өөрчлөлт оруулахдаа хэрэглээний үнийн өсөлтийг тооцсон аргачлал болон Засгийн газрын нийт өрийн үлдэгдэл өмнөх оноос өссөн нь хэрэглээний үнийн өсөлтөд хэрхэн нөлөөлж байгаа талаар, Улсын Их Хурлын гишүүн Ж. Баясгалан төсөлд тусгагдсан хэрэглээний үнийн өсөлтийн түвшин болон валютын ханшийн өөрчлөлтийг тооцсон аргачлалын талаар асуулт асууж, хариулт авсан гэж танилцуулсан. Төсвийн байнгын хорооны хуралдаанд оролцсон гишүүдийн олонх хуулийн төслийг хэлэлцэхийг дэмжсэн байна. Хэлэлцэж буй асуудалтай холбогдуулан УИХ-ын гишүүд асуулт асууж, байр сууриа илэрхийлсэн. Тухайлбал, УИХ-ын гишүүн Ж. Батжаргал, Хуулийн төслүүдийг үзэл баримтлалынх нь хүрээнд хэлэлцэхийг нь дэмжиж байна. Дэлхийн улс орнууд өөрийнхөө улс төрийн нөлөөлөл, эдийн засгийн чадамжаа хадгалах, дотоодынхоо зах зээлийг хамгаалах, үйлдвэрлэлээ нэмэгдүүлэх, улмаар өөрийнхөө бүтээгдэхүүнээр дэлхийн зах зээлийн хэрэглээний нэлээдгүй хэсгийг хангах гэсэн том өрсөлдөөний шалтгаан нь болж гарч ирж байгаа тарифын хязгаарлалтын асуудал Монгол Улсад сүүдрээ тусгалаа. Үүнээс болж гол нэр төрлийн бүтээгдэхүүнүүд, эрдсийн үнэ дэлхийн зах зээл дээр эрс буурч байна. Энэ нь манайд нөлөөлж төлөвлөгдсөн орлогууд таамаглашгүйгээр буурч байна. Тийм учраас бид нөхцөл байдлаа дүгнэж, хязгаарлалт, зохицуулалтуудаа зөв хийж байж эрсдэлийг аль болохоор бага хохиролтойгоор даван туулах ёстой. Энэ бол улс үндэстний эрх ашиг. Ингэж байж энэ улс үндэстний эрх ашиг хангагдах ёстой учир хуулийн төслийг дэмжиж байна. Дэлхийн зах зээл дээрх үнийн бууралт, нөлөөллүүд бидний эдийн засгийн өсөлтөд тодорхой нөлөө үзүүлж байгаа. Эдийн засгийн агшилтаа дагуулаад төсвөө хэт базвал эдийн засаг агшилт улам нэмэгдэж, үүнийг дагаад инфляц өснө. Тиймээс төсөвтөө хязгаарлалтаа хийж, бодит эдийн засгийн салбараа тэтгэх, хөрөнгийн эргэлтийг нэмэх замаар үүнийг шийднэ гэж ингэж харж байна. Төсвийн хүрээний мэдэгдэл, ирэх онуудын төсвийн төсөөллөө баталж байж төсөвтөө тодотгол хийж ажлаа зөв зохицуулах болно гэлээ."
  },
  {
    "id": "75216-2",
    "url": "https://www.parliament.mn/nn/75216/",
    "title": "Хууль тогтоомжийн тухай хуульд нэмэлт, өөрчлөлт оруулах тухай хуулийн төслийг эцэслэн баталлаа",
    "date": "2025-06-27",
    "category": "Хуралдааны тойм",
    "part": 2,
    "totalParts": 2,
    "content": "Хуулийн төслийн хэлэлцүүлэг үдээс хойших нэгдсэн хуралдаанаар үргэлжилнэ хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75214-1",
    "url": "https://www.parliament.mn/nn/75214/",
    "title": "Ерөнхий сайдын мэдээллийг сонсож, хуульд өөрчлөлт оруулах тухай хуулийн төслийг хэлэлцэхийг дэмжив",
    "date": "2025-06-27",
    "category": "Хуралдааны тойм",
    "part": 1,
    "totalParts": 3,
    "content": "Улсын Их Хурлын 2025 оны хаврын ээлжит чуулганы өнөөдрийн (2025.06.27) үдээс хойших нэгдсэн хуралдаан 14 цаг 11 минутад эхэлж, хүнс, хөдөө аж ахуй, хөнгөн үйлдвэрийн салбарын цаг үеийн ажлын талаарх Ерөнхий сайдын мэдээллийг сонслоо. Тэрбээр салбар бүрээр мэдээлэл танилцуулсан бөгөөд эхлээд мал аж ахуйн үйлдвэрлэлийн талаар танилцуулав. Мал тооллогын 2024 оны жилийн эцсийн дүнгээр улсын хэмжээнд 57.6 сая толгой мал тоологдсон бөгөөд 2025 оны 06 дугаар сарын 19-ний өдрийн байдлаар 19.0 сая төл хүлээн авч, төл бойжилт 98.6 хувьтай байгаа бол бод малын төллөлт үргэлжилж байгаа гэв. Урьдчилсан төлөвөөр энэ онд 20.0 орчим сая төл хүлээн авч, мал сүргийн тоо 77.6 сая, хонин толгойд шилжүүлснээр 110.0 сая толгойд хүрч, мал аж ахуйн салбарт өсөлт гарахаар байгаа хэдий ч бэлчээрийн даацаас 25.0 сая хонин толгойгоор хэтрэх төлөвтэй байгааг Г. Занданшатар сайд танилцуулсан. Мал эмнэлгийн хаврын үйлчилгээ, арга хэмжээнд давхардсан тоогоор нийт 60.0 сая толгой мал хамруулахаас 58.4 сая толгой мал хамруулж, гүйцэтгэл 97.0 хувьтай байна. Гоц халдварт өвчнөөс урьдчилан сэргийлэх дархлаажуулалтад 46.2 сая толгой мал, шүлхий өвчнөөс урьдчилан сэргийлэх хаврын дархлаажуулалтад 4.2 сая толгой малыг хамруулж, гоц халдварт өвчний голомтын тоог 49.0 хувиар, халдварын гаралтыг өмнөх оны мөн үеийнхээс 98.0 хувиар бууруулсан үзүүлэлттэй байгаа гэв. Газар тариалангийн үйлдвэрлэлийн талаар Ерөнхий сайд үргэлжлүүлэн танилцуулсан. Энэ оны хаврын тариалалтыг нийт 650.1 мянган га-д хийхээр төлөвлөснөөс зургаадугаар сарын 19-ний байдлаар улсын хэмжээнд 479.5 мянган га-д тариалалт хийж, 74.0 хувийн гүйцэтгэлтэй байгаа аж. Тухайлбал, урьдчилсан байдлаар 300.1 мянган га-д үр тариа, үүнээс 264.8 мянган га-д улаанбуудай, 12.1 мянган га-д төмс, 9.2 мянган га-д хүнсний ногоо, 32.2 мянган га-д малын тэжээл, 126.3 мянган га-д тосны ургамал нийтдээ 479.5 мянган га-д тариалалт хийгдэж байна. Үр тариа, төмсний тариалалт дууссан, малын тэжээл, хүнсний ногооны тариалалт хийгдэж байгаа юм байна. 2024 оны намрын ургацаас 40.5 мянган тонн хүнсний улаанбуудайг хүлээн авч, нийт 70.7 мянган тонн стратегийн нөөцийн хүнсний улаанбуудай, есөн сортын 5.5 мянган тонн үрийн улаанбуудайн нөөцийг тус тус бүрдүүлжээ. Тариалангийн талбайн хөрсний үржил шимийг хамгаалах зорилгоор улсын төсвийн 9.7 тэрбум төгрөгийн хөрөнгө оруулалтаар 361.2 мянган ширхэг төмөр бетон шонг нийлүүлж, төр хувийн хэвшлийн хамтын түншлэлийн хүрээнд 80.0 мянган га тариалангийн талбайг хашаажуулах ажлыг гүйцэтгэж байгаа гэв. Мөн хөргөлттэй агуулахын хүчин чадлыг нэмэгдүүлэх зорилгоор 13.5 тэрбум төгрөгийн санхүүжилтээр 200-500 тонн багтаамжтай төмс, хүнсний ногооны зоорины барилга, 1.1 тэрбум төгрөгийн санхүүжилтээр 10 га талбайд жимс, жимсгэнийн суулгац үржүүлгийн газрыг байгуулж байгаа аж. Мөн Г. Занданшатар сайд газар тариалангийн техник, тоног төхөөрөмж, үр бордоог дамжуулан борлуулах үйлчилгээг нэвтрүүлсэн талаар, тэжээлийн таримлын үрийн нөөц бүрдүүлэлтийн талаар дурдсан. Ерөнхий сайд мэдээллээ хүнсний үйлдвэрлэлийн талаар үргэлжлүүлэв. Хүнсний боловсруулах үйлдвэрийн салбарын борлуулалтын орлого 2024 онд 10.9 их наяд төгрөгт хүрч, өмнөх онтой харьцуулахад 7.25 хувиар өссөн бөгөөд дотоодын нийт бүтээгдэхүүний 2.8 хувийг эзэлж байгаа аж. Улсын хэмжээнд 17 аймгийн 25 суманд хоногт 904 тонн сүү боловсруулах хүчин чадал бүхий 88 үйлдвэр, цех болон сүү хүлээн авах 82 хөргөлтийн төв үйл ажиллагаа явуулж байгаа бөгөөд суурилагдсан хүчин чадлын 50 гаруй хувийг ашиглаж, 150.3 сая литр сүү, сүүн бүтээгдэхүүнийг үйлдвэрийн аргаар боловсруулсан гэв. 940 мянган тонн үр тариа тээрэмдэх суурилагдсан хүчин чадал бүхий 58 гурилын үйлдвэр, цех байгаагаас ес нь тогтмол үйл ажиллагаа явуулж, нийт хүчин чадлын 30.0 хувийг ашиглаж байгаа аж. 2024 онд 148.4 мянган тонн гурил үйлдвэрлэж, гурилын хэрэгцээний 59.1 хувийг дотоодын үйлдвэрлэлээр хангасан үзүүлэлт гарлаа. Энэ ташрамд “Хүнсний хувьсгал” үндэсний хөдөлгөөний хүрээнд гол нэр төрлийн 19 хүнсний бүтээгдэхүүнээр дотоодын хэрэгцээг бүрэн хангаж, мах, махан бүтээгдэхүүний экспортын орлого 600.0 сая ам. долларт хүрснийг тэмдэглэсэн. Цаашид мах, махан бүтээгдэхүүний нэр, төрлийг нэмэгдүүлж, зах зээлийг тэлэхэд онцгой анхаарч, эдийн засаг, хууль, эрх зүйн таатай орчныг бүрдүүлнэ гэв. Үргэлжлүүлэн тэрбээр “Хүнсний хувьсгал” үндэсний хөдөлгөөний хүрээнд хийгдсэн бүтээн байгуулалтууд, хүнсний бүтээгдэхүүний нэр төрөл, нийслэлийн хүн амын хүнсний хэрэгцээнд зориулсан нөөцийн мах бэлтгэл, сүү боловсруулах үйл ажиллагаанд оролцсон малчин, фермерт олгосон урамшууллын талаар дэлгэрэнгүй танилцууллаа. Чуулганы нэгдсэн хуралдаанд танилцуулсан мэдээллийнхээ төгсгөлд Ерөнхий сайд Г. Занданшатар хөнгөн үйлдвэрлэлийн талаар мэдээлэл өгөв. Хөнгөн, хүнсний үйлдвэрийн салбарын үйлдвэрлэл технологийн паркуудыг бүсчлэн байгуулахаар ажиллаж байгаа гэлээ. Манай улс мал аж ахуйн салбарын түүхий эдийн нөөцийн талаар дэлгэрнгүй танилцуулаад 2025 оны ноолуур бэлтгэлийн гүйцэтгэлийг танилцуулсан. Дэлхийн эдийн засгийн худалдааны тарифын нөхцөл байдал, зах зээл дэх ноолуурын үнийн бодит байдлыг харгалзан малчдын орлогыг бууруулахгүй байх, ноолуур бэлтгэлийн хугацаанд үндэсний үйлдвэрт хэрэгцээтэй санхүүжилтийг шийдвэрлэх, зээл олголтыг цаг алдалгүй зохион байгуулах зорилгоор арилжааны 2 банкаар 14.0 тэрбум төгрөгийн векселийн гэрээ байгуулжээ. Цаашид нэмүү өртөг шингээн боловсруулсан 2.5 мянган тонн самнасан ноолуурыг экспортолж, 1.5 мянган тонн ноолуурыг дотоодын зах зээлд бэлэн бүтээгдэхүүн үйлдвэрлэхэд ашиглахаар төлөвлөөд байгаа талаар Ерөнхий сайд нэгдсэн хуралдаанд танилцуулж байв. “Шинэ хоршоо” хөдөлгөөний хүрээнд мал аж ахуйн үйлдвэрлэлийн 9.6 мянган хоршоо шинээр байгуулагдаж, 95.1 мянган малчин хоршооны гишүүнээр элссэн. Улсын хэмжээнд 6.8 мянган хоршооны 23.6 мянган малчинд 798.9 тэрбум төгрөгийн хөнгөлөлттэй зээл олгож, 300.0 тэрбум төгрөгийн зээлд батлан даалт гаргасан байна. Жижиг, дунд үйлдвэрийг хөгжүүлэх санд 2024-2025 онд 57.4 тэрбум төгрөгийг эргэн төвлөрүүлсэн бөгөөд нийт 395 төсөлд 55.9 тэрбум төгрөгийн зээл олгож, 1083 ажлыг байрыг шинээр бий болгосон хэмээгээд Ерөнхий сайд хүнс, хөдөө аж ахуй, хөнгөн үйлдвэрийн салбарт цаашид анхаарах асуудлын талаар дэлгэрэнгүй танилцуулсан (бүрэн эхийг эндээс). Ерөнхий сайдын дээрх мэдээлэлтэй холбогдуулан цөөнхийн үг хэлэх зохицуулалттай. Энэ дагуу Улсын Их Хурлын гишүүн, Улсын Их Хурал дахь АН-ын бүлгийн дарга О. Цогтгэрэл, Улсын Их Хурал дахь ХҮН-ыг төлөөлөн Улсын Их Хурлын гишүүн Г. Уянгахишиг нар үг хэлсэн. Ерөнхий сайд мэдээлэл, цөөнхийн төлөөлөл үг хэлсний дараа дэгийн дагуу Улсын Их Хурлын гишүүн Г. Очирбат, Г. Ганбаатар, Ш. Бямбасүрэн, Б. Жаргалан, Дав. Цогтбаатар, С. Цэнгүүн, О. Цогтгэрэл нар Ерөнхий сайд, Хүнс, хөдөө аж ахуй, хөнгөн үйлдвэрийн сайд болон ажлын хэсгийн гишүүдээс хариулт авав. “Шинэ хоршоо” хөдөлгөөний үр дүнгийн талаарх гишүүдийн асуултад “Шинэ хоршоо хөдөлгөөн”-ий салбар дундын уялдааг хангах Үндэсний хорооны Ажлын албаны дарга Ё."
  },
  {
    "id": "75214-2",
    "url": "https://www.parliament.mn/nn/75214/",
    "title": "Ерөнхий сайдын мэдээллийг сонсож, хуульд өөрчлөлт оруулах тухай хуулийн төслийг хэлэлцэхийг дэмжив",
    "date": "2025-06-27",
    "category": "Хуралдааны тойм",
    "part": 2,
    "totalParts": 3,
    "content": "Азжаргал хариулахдаа “Таван жил үргэлжлэх төлөвлөгөөтэй энэ хөдөлгөөн өрнөсөн эхний жилдээ хугацаанд 21 аймаг, 330 сумын 193 мянган малчин өрх буюу 300 мянга гаруй малчинд хүрч ажилласан. 6 хувийн хүүтэйгээр 798 орчим тэрбум төгрөгийн зээл олгожээ. Зээл авсан малчид маш хариуцлагатай, санхүүгийн сахилга баттайгаар зээлээ төлж байгаа. Өнөөдрийн байдлаар хуваарийнхаа дагуух төлөлтөөр 20 орчим тэрбум төгрөгийн эргэн төлөлт хийсэн байна” гэв. 2024 онд 8000 гаруй хоршоо татварын тайлангаа өгсөн бөгөөд 402 тэрбум төгрөгийн борлуулалттай ажилласан учраас 570 орчим төгрөгийн татвар төлсөн гэдэг мэдээлэл өгсөн. Шинээр байгуулагдсан хоршоодод одоо зээл авах боломж бий эсэхийг тодруулахад холбогдох шаардлагыг хангасан хоршоо зээлээ хэвийн аваад явж байгаа хэмээн хариулсан. Хүнс, хөдөө аж ахуй, хөнгөн үйлдвэрийн яам бодлогын томоохон өөрчлөлт хийх, боловсон хүчнээ шинэчлэх тал дээр анхаарал хандуулахыг гишүүд хэлж байв. Мал аж ахуйн орон атлаа иргэд нь жилийн ихэнх хугацаанд нөөцийн, хөлдөөсөн мах хүнсэндээ хэрэглэдэг тогтолцоог өөрчлөх саналаа Д. Амарбаясгалан дарга хэлээд “Шинэ хоршоо хөдөлгөөний гол зорилго нь малчид урт хугацаатай хөрөнгө оруулалтын зээл аваад, боломжоороо үйл ажиллагаагаа өргжүүлээд, төрөөс хамааралгүйгээр аж амьдралаа авч явдаг бололцоог бүрдүүлэх юм” хэмээв. Үр дүнтэй бодлого, арга хэмжээгээ бүх шатандаа дэмжин хэрэгжүүлж, хамтран ажиллаж илүү бүтээмжтэй, бүх тал харилцан ашигтай, өгөөжтэй байх нь чухал гэдгийг тэмдэглэж байв. Шинэ хоршоо хөдөлгөөнийг эхлүүлэхээс өмнө малчид жилийн 24 хувийн хүүтэй зээл авах л боломжтой байсан нь салбарын хөгжил, өсөлтөд сөрөг нөлөө үзүүлж байсныг хэлэв. Урт хугацаатай, хөнгөлөлттэй зээл авах нөхцөл бүрдсэнээр бизнес эрхлэх боломжтой болсон хэмээлээ. Манай улсын нийт хөдөлмөр эрхлэгчийн 4 нь хүний нэг тутам нэг нь мал ахуйн салбарт ажилладаг, “Шинэ хоршоо” хөдөлгөөний санхүүжилт болох 798 тэрбум төгрөгийг хуваахад нэг малчинд 2.6 сая төгрөг ногдоно гэдэг тооцооллыг хэлж байв. Үр дүнгийн талаар ярихад эрт байгаа хэдий ч зорилтот бүлэгтээ хүрч буй эсэхэд тал бүрдээ хяналт тавьж ажиллах ёстой гэдэг байр суурийг илэрхийлж байсан. Ноолуурын бэлтгэл ажил, дотоодын худалдан авалтыг зохион байгуулах ажлын явцын талаарх асуултад Ж. Энхбаяр сайд хариулт өгсөн. Тэрбээр ноос, ноолуур, арьс ширний бэлтгэл, үйлдвэрлэлийн хүчин чадлыг нэмэгдүүлэхийн зэрэгцээ хөнгөн үйлдвэрийн салбараа шинэ шатанд гаргах зорилготой “Цагаан алт” үндэсний хөтөлбөр батлагдсан болохыг дурдав. Монгол Улс дэлхийн ноолуурын зах зээлийн 50 хувийг дангаараа бэлтгэн нийлүүлж байгаа, өөрөөр хэлбэл бидний өрсөлдөх чадвар өндөр гэж ойлгож болно хэмээгээд “Үүнтэй холбоотойгоор Засгийн газраас бодлогын дэмжлэг, техникийн зохицуулалтууд хийсэн. Монгол Улс түүхий ноолуур экспортод гаргахгүй, угаасан, самнасан ноолуураа экспортлох бодлогын арга хэмжээ авч хэрэгжүүллээ. Сүүлийн 30 жил үндэсний үйлдвэрүүд ноолуурын худалдан авалтыг амжилттай зохион байгуулж чадлаа” гэдэг хариулт өгсөн. Үйлдвэрлэл технологийн паркийн талаарх гишүүдийн асуултад Ерөнхий сайд Г. Занданшатар хариулт өгсөн. Аж үйлдвэрийн паркийн дэд бүтэц инженерийн бүтцийн санхүүжилт тодорхойгүй, хангалтгүй, татвар, зээлийн хөнгөлөлтийн бодлого хангалтгүйгээс аж үйлдвэрийн паркууд бүрэн утгаараа ажиллаж байгаа парк байхгүй гэв. Эдгээрийг бодлогоор дэмжиж, байгуулж чадвал 400-500 тэрбум төгрөгийн орлого оруулах бололцоотой гэсэн тооцооллыг дурдав. Иймд аж үйлдвэрийн паркийн эрх зүй орчныг нэгтгэх, уялдаа холбоог сайжруулах цогц бодлого хэрэгжүүлэхээр төлөвлөж байгаа гэлээ. Улаанбуудайн энэ хаврын тариалалтын нөхцөл байдал, ирэх намрын хүлээгдэж буй гүйцэтгэлийн талаарх гишүүдийн асуултад Хүнс, хөдөө аж ахуй, хөнгөн үйлдвэрийн сайд хариулт өгөв. Монгол Улс 2024 онд гурилын хэрэглээнийхээ 59.1 хувийг, дотоодын үйлдвэрлэлээр, үлдсэн 40.9 хувийг импортоор хангасан. Урьдчилсан тооцооллоор гурил үйлдвэрлэлд 154 мянган тонн улаанбуудай ноогдохоор байгаа нь гурилын хэрэгцээнийхээ 44 хувийг дотоодын үйлдвэрээр хангах төлөвтэй байна. Иймд 150-160 мянган тонн улаанбуудай импортоор авна гэдэг тооцооллыг танилцуулсан. Нөхцөл байдал ийм байгаа учраас Засгийн газар, салбарын яам улаанбуудай, гурилын хангамжийн асуудалд онцгой анхаарч байгааг Ерөнхий сайд хэлж байв. Гишүүдийн нөөцийн мах бэлтгэлийн талаарх асуултуудад дараах хариултыг өгч байв. Мах бэлтгэлийн ажлыг орон нутаг хариуцан, өөрсдийн эх үүсвэрээр нөөцөө бэлдэх тогтолцоотойгоор ажиллаж байгаа юм байна. Нөөцийн мах бэлтгэх үйл ажиллагаанд яам ямар ч оролцоогүй, харин экспортыг бүх одоо чиглэлээр урамшуулж байгаа гэв. Мах экспортлоход татварын болон квотын хязгаарлалт байхгүй байгаа нь махны экспортыг идэвхжүүлж байна. Жилдээ 10-20 сая ам. доллароос илүү гарч байгаагүй махны экспорт сүүлийн 2 жилийн хугацаанд нийт 600 сая ам. долларт хүрсэн гэв. Бэлчээрийн даац хонин толгойд шилжүүлснээр 20-25 сая толгой малаар хэтэрч байгаа учир хонь, ямаа, адуу гэсэн гурван төрөл дээр сүргийн бүтцээр, тоо толгойг багасгах бодлого, стратеги барьж байгаа. Үүний үр дүнд бэлчээр ашиглалт зохистой түвшин рүү сайжрах, бэлчээрийн доройтлоос сэргийлэх, малын эрүүл ахуйн асуудалд анхаарах, нөгөө талдаа малчдын орлогыг нэмэгдүүлэх гээд олон талын ач холбогдолтой байгаа гэв. Монгол Улсын сүүний жилийн хэрэгцээ 170 мянган тонн, сүүн бүтээгдэхүүний хэрэгцээ 190 мянган тонн байдаг. 17 аймгийн 25 сумд сүү хүлээн авч, боловсруулах хүчин чадал бүхий 88 үйлдвэр, цех байгаа бол сүү хүлээн авах хөргөлттэй 82 төв үйл ажиллагаа явуулдаг гэдгийг асуултынхаа үеэр гишүүд хэлж байсан. Гэвч нийт хүчин чадлынхаа 50 хувийг ашиглан зах зээлийнхээ 53 хувийг хангаж, үлдсэнийг нь импортоор авдаг. Эрэлт, үйлдвэрлэлээ ашигтай түвшинд нийцүүлэх чиглэлээр авч болох арга хэмжээний талаарх асуултад Ж. Энхбаяр сайд хариулсан. Газар тариалангийн бүс нутгийн тэжээлийн бааз дээр тулгуурлаж байнгын саалийн горимд байдаг фермүүд хөгжүүлж байж дотоодын сүү, сүүн бүтээгдэхүүний хэрэгцээг хангах боломжтой гэлээ. Үүний тулд “Атрын IV аян”-ы хүрээнд газар тариалан, мал аж ахуйг хослуулан эрчимжсэн аж ахуй байгуулах төсөл хөтөлбөрүүд амжилттай хэрэгжиж байгаа аж. Юуны өмнө үхэр сүргийнхээ чанарыг сайжруулах, ашгийг нь нэмэгдүүлэх үүднээс 200 хүртэл мянган толгой мах, сүүний чиглэлийн үхэр авах шаардлага байгаа гээд энэ чиглэлээр авч хэрэгжүүлж байгаа арга хэмжээний явцын талаар мэдээлэл өгсөн. Ерөнхий сайдын мэдээлэлтэй холбогдуулан Улсын Их Хурлын албан ёсны цахим хуудсаар иргэдээс ирүүлсэн асуултыг Улсын Их Хурлын гишүүн Дав. Цогтбаатар, М. Мандхай нар танилцуулж, Ерөнхий сайд Г. Занданшатар, Хүнс, хөдөө аж ахуй, хөнгөн үйлдвэрийн сайд Ж. Энхбаяр болон “Шинэ хоршоо хөдөлгөөн”-ий салбар дундын уялдааг хангах Үндэсний хорооны Ажлын албаны дарга Ё. Азжаргал нар хариулт, мэдээлэл өгсөн юм."
  },
  {
    "id": "75214-3",
    "url": "https://www.parliament.mn/nn/75214/",
    "title": "Ерөнхий сайдын мэдээллийг сонсож, хуульд өөрчлөлт оруулах тухай хуулийн төслийг хэлэлцэхийг дэмжив",
    "date": "2025-06-27",
    "category": "Хуралдааны тойм",
    "part": 3,
    "totalParts": 3,
    "content": "Иргэд “Шинэ хоршоо” хөдөлгөөний хүрээнд олгогдож буй зээл зорилтот бүлэгтээ очиж буй эсэхийг, энэхүү хөдөлгөөний үр дүнд малчдын орлого хэрхэн өссөн талаарх тоо баримтыг, үр дүнгийн талаар, бэлчээрийн даацыг зохист түвшинд хүргэх чиглэлээрх бодлогын арга хэмжээний талаар, мах боловсруулах үйлдвэрлэлийг сайжруулах, махны экспортыг нэмэгдүүлэх чиглэлээрх бодлогын дэмжлэгийн талаарх асуултуудад хариулт өгсөн. Ийнхүү Ерөнхий сайд сар бүрийн сүүлийн долоо хоногийн Баасан гарагийн үдээс хойших нэгдсэн хуралдаанд мэдээлэл танилцуулах дэгийн дагуу өнөөдрийн чуулганы нэгдсэн хуралдаанд хүнс, хөдөө аж ахуй, хөнгөн үйлдвэрийн салбарын цаг үеийн ажлын талаар мэдээлэл танилцуулсан юм. Дараа нь санал хураалт явууллаа. Үдээс өмнөх нэгдсэн хуралдааны үеэр Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хуулийн төслийн хэлэлцэх эсэх хэлэлцүүлгийг явуулаад, үдээс хойших хуралдаанаар санал хураалт явуулахаар товлосон. Энэ дагуу санал хураалт явуулахад Улсын Их Хурлын 99 гишүүний 57.6 хувь нь дээрх төслүүдийг үзэл баримтлалын хүрээнд хэлэлцэхийг дэмжив. Иймд анхны хэлэлцүүлэгт бэлтгүүлэхээр Төсвийн байнгын хороонд шилжүүлэв. Өнөөдрийн чуулганы нэгдсэн хуралдаан Монгол Улсын 2025 оны төсвийн тухай хуульд өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүдийн нэг дэх хэлэлцүүлгээр үргэлжилж байна хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75195-1",
    "url": "https://www.parliament.mn/nn/75195/",
    "title": "Хууль тогтоомжийн тухай хуульд нэмэлт, өөрчлөлт оруулах тухай, Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай хуулийн төслүүдийн эцсийн хэлэлцүүлгийг хийлээ",
    "date": "2025-06-26",
    "category": "Хуралдааны тойм",
    "part": 1,
    "totalParts": 2,
    "content": "Улсын Их Хурлын 2025 оны хаврын ээлжит чуулганы өнөөдрийн (2025.06.26) нэгдсэн хуралдаан Улсын Их Хурлын гишүүдийн 57.1 хувийн ирцтэйгээр 10 цаг 05 минутад эхэлж, зургаан асуудал хэлэлцэхээр товлов. Чуулганы нэгдсэн хуралдааны эхэнд Улсын Их Хурлын дэд дарга Х. Булгантуяа Монгол Улсын Их Хурлын чуулганы хуралдааны дэгийн тухай хуулийн 29 дүгээр зүйлийн 29.1-д заасны дагуу өргөн мэдүүлсэн хуулийн төслүүдийг холбогдох Байнгын хороонд хуваарилсан талаар танилцууллаа. Засгийн газраас энэ сарын 25-ны өдөр өргөн мэдүүлсэн Монгол Улсын 2025 оны төсвийн тухай хуульд нэмэлт, өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүд болон эдгээртэй холбогдуулан боловсруулсан бусад хууль тогтоомжийн төслийг Төсвийн байнгын хороонд хуваариллаа. Мөн Улсын Их Хурлын гишүүн Х. Булгантуяа нарын 16 гишүүнээс энэ сарын 25-ны өдөр өргөн мэдүүлсэн Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийг Төрийн байгуулалтын байнгын хороонд хуваарилсан. Монгол Улсын Их Хурлын чуулганы хуралдааны дэгийн тухай хуулийн 33 дугаар зүйлийн 33.1 дэх хэсэгт заасныг үндэслэн Монгол Улсын 2025 оны төсвийн тухай хуульд нэмэлт, өөрчлөлт оруулах тухай, Үндэсний баялгийн сангийн 2025 оны төсвийн тухай хуульд өөрчлөлт оруулах тухай, Нийгмийн даатгалын сангийн 2025 оны төсвийн тухай хуульд өөрчлөлт оруулах тухай, Эрүүл мэндийн даатгалын сангийн 2025 оны төсвийн тухай хуульд өөрчлөлт оруулах тухай хуулийн төслүүд болон эдгээртэй холбогдуулан боловсруулсан бусад хууль тогтоомжийн төслийг төслүүдийг чуулганаар яаралтай хэлэлцэхийг дэмжих эсэхээр санал хураалт явуулав. Санал хураалтад оролцсон гишүүдийн олонх буюу 67.5 хувь дэмжлээ. Дараа нь Хууль тогтоомжийн тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүдийн эцсийн хэлэлцүүлгийг хийв. Төслүүдийг эцсийн хэлэлцүүлэгт бэлтгэсэн талаарх Хууль зүйн байнгын хорооны танилцуулгыг Улсын Их Хурлын гишүүн О. Номинчимэг нэгдсэн хуралдаанд танилцуулсан. Төслүүдийн анхны хэлэлцүүлгийг Улсын Их Хурал энэ сарын 20-ны өдрийн чуулганы нэгдсэн хуралдаанаар хэлэлцэж, эцсийн хэлэлцүүлэгт бэлтгүүлэхээр Хууль зүйн байнгын хороонд шилжүүлсэн юм. Байнгын хорооны 2026 оны 06 дугаар сарын 25-ны өдрийн хуралдаанаар Хууль тогтоомжийн тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүдийн эцсийн хэлэлцүүлгийг явуулсан бөгөөд хуралдааны үеэр Улсын Их Хурлын гишүүн Х. Тэмүүжин, П. Сайнзориг нар хуулийн төслийг эцсийн хэлэлцүүлэгт бэлтгэсэн талаарх танилцуулгатай холбогдуулан ажлын хэсгээс асуулт асууж, хариулт авчээ. Чуулганы нэгдсэн хуралдаанаар хуулийн төслүүдийн анхны хэлэлцүүлгийг явуулах үед хуралдаан даргалагчаас Монгол Улсын Их Хурлын чуулганы хуралдааны дэгийн тухай хуулийн 42 дугаар зүйлийн 42.2.1 дэх заалтад заасныг баримтлан гүйцээн боловсруулах чиглэл өгсний дагуу ажлын хэсэг хуулийн төслийн талаар зарчмын зөрүүтэй таван санал, найруулгын гурван санал, мөн Монгол Улсын Их Хурлын чуулганы хуралдааны дэгийн тухай хуулийн 42 дугаар зүйлийн 42.2.3 дахь заалтыг баримтлан анхны хэлэлцүүлгээр дэмжигдсэн болон гүйцээн боловсруулах чиглэл авсан нэг зарчмын зөрүүтэй саналыг боловсруулж Байнгын хорооны хуралдаанаар санал хураалт явуулан шийдвэрлэжээ. Нэгдсэн хуралдааны анхны хэлэлцүүлгээр олонхын дэмжлэг авсан саналуудыг төсөлд нэмж тусган төслийн агуулга, зарчмыг алдагдуулахгүйгээр үг хэллэг, дэс дараалал, бүтцийн шинжтэй засварыг хийж, төслүүдийг эцсийн хэлэлцүүлэгт бэлтгэн хэмээн О. Номинчимэг гишүүн танилцуулсан. Улсын Их Хурлын гишүүн А. Ариунзаяа, Б. Мөнхсоёл нар өмнөх өдрийн 16.00 цагаас өмнө хуралдаан даргалагчид урьдчилан мэдэгдсэний дагуу танилцуулгатай холбогдуулан асуулт асууж, О. Номинчимэг гишүүнээс хариулт, тайлбар авав. Дараа нь Монгол Улсын Их Хурлын чуулганы хуралдааны дэгийн тухай хуулийн 42 дугаар зүйлийн 42.2.1 дэх заалтад заалтыг үндэслэн Хууль зүйн байнгын хорооны дэмжсэн зарчмын зөрүүтэй саналын томьёоллуудаар тус бүрд нь санал хураалт явуулан шийдвэрлэлээ. Ийнхүү санал хураалт явуулж дууссаны дараа тухайн Хууль тогтоомжийн тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүдийг эцэслэн батлуулах бэлтгэл хангуулахаар Хууль зүйн байнгын хороонд шилжүүлсэн. Чуулганы нэгдсэн хуралдаан Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслийн эцсийн хэлэлцүүлгээр үргэлжиллээ. Хууль зүйн байнгын хорооны төслүүдийг эцсийн хэлэлцүүлэгт бэлтгэсэн талаарх танилцуулгыг Улсын Их Хурлын гишүүн П. Сайнзориг танилцуулав. Хуулийн төслүүдийн анхны хэлэлцүүлгийг энэ сарын 20-ны өдрийн чуулганы нэгдсэн хуралдаанаар хэлэлцэж, эцсийн хэлэлцүүлэгт бэлтгүүлэхээр Хууль зүйн байнгын хороонд шилжүүлсэн. Байнгын хорооны 6 дугаар сарын 25-ны өдрийн хуралдаанаараа төслүүдийн эцсийн хэлэлцүүлгийг явуулж, нэгдсэн хуралдаанаар хуулийн төслүүдийн анхны хэлэлцүүлгийг явуулах үед хуралдаан даргалагчаас гүйцээн боловсруулах чиглэл өгсний дагуу зарчмын зөрүүтэй дөрвөн саналаар санал хураалт явуулан шийдвэрлэсэн гэв. Үүний зэрэгцээ Монгол Улсын Их Хурлын чуулганы хуралдааны дэгийн тухай хуулийн 45 дугаар зүйлийн 45.2 дахь хэсэгт заасны дагуу ажлын хэсгээс “Хууль баталсантай холбогдуулан авах арга хэмжээний тухай\" Улсын Их Хурлын тогтоолын төслийг боловсруулж, Хууль зүйн байнгын хороогоор хэлэлцүүлсэн болохыг П. Сайнзориг гишүүн танилцуулав. Тус хуралдаанд оролцсон гишүүдийн олонх Улсын Их Хурлын тогтоолын тус төслийг дэмжсэн юм. Мөн нэгдсэн хуралдааны анхны хэлэлцүүлгээр олонхын дэмжлэг авсан саналуудыг төсөлд нэмж тусган төслийн агуулга, зарчмыг алдагдуулахгүйгээр үг хэллэг, дэс дараалал, бүтцийн шинжтэй засварыг хийж, төслийг эцсийн хэлэлцүүлэгт бэлтгэсэн байна. Улсын Их Хурлын гишүүд танилцуулгатай холбогдуулан асуулт асуух шаардлагагүй хэмээн үзсэн тул Монгол Улсын Их Хурлын чуулганы хуралдааны дэгийн тухай хуулийн 42 дугаар зүйлийн 42.2.1 дэх заалтад заалтыг үндэслэн Байнгын хорооны дэмжсэн зарчмын зөрүүтэй саналын томьёоллуудаар санал хураалт явуулав. Зарчмын зөрүүтэй дөрвөн саналын томьёоллоор тус бүрд нь санал хураалт явуулсны дараа тухайн Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслийг эцэслэн батлуулах бэлтгэл хангуулахаар холбогдох Байнгын хороонд шилжүүлсэн. Үдээс өмнөх нэгдсэн хуралдааны төгсгөлд Улсын Их Хурлын гишүүн Б. Жаргалан нарын 40 гишүүний 2025 оны 6 дугаар сарын 23-ны өдөр өргөн мэдүүлсэн Үндэсний их баяр наадмын тухай хуульд өөрчлөлт оруулах тухай хуулийн төслийн хэлэлцэх эсэх хэлэлцүүлгийг явууллаа. Хууль санаачлагчийн илтгэлийг Б. Жаргалан гишүүн, Төрийн байгуулалтын байнгын хорооны холбогдох дүгнэлтийг Б."
  },
  {
    "id": "75195-2",
    "url": "https://www.parliament.mn/nn/75195/",
    "title": "Хууль тогтоомжийн тухай хуульд нэмэлт, өөрчлөлт оруулах тухай, Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай хуулийн төслүүдийн эцсийн хэлэлцүүлгийг хийлээ",
    "date": "2025-06-26",
    "category": "Хуралдааны тойм",
    "part": 2,
    "totalParts": 2,
    "content": "Баярбаатар гишүүн танилцуулав. Хуулийн төсөл нь хоёр зүйлтэй бөгөөд Тулгар төр байгуулагдсаны ой, Их Монгол Улс байгуулагдсаны ой болон үндэсний тусгаар тогтнолоо сэргээн тогтоосон Үндэсний эрх чөлөөний хувьсгалын ой, Ардын хувьсгалын ой, Ардчилсан хувьсгалын ойн баяр наадмыг улсын баяр наадамтай хамтатган тэмдэглэх нь зүйтэй хэмээн үзэж төслийг боловсруулжээ. Монгол үндэстний бусдаас ондооших гол ялгарал, түүх, соёлын илэрхийллийн нэг бол үндэсний их баяр наадам нь Монгол Улсын тусгаар тогтнол, бүрэн эрхт байдал, үндэсний эв нэгдэл, төрт ёс, түүх, соёл, өв уламжлал, зан заншлыг бэлгэдсэн уламжлалт баяр хэмээн хууль санаачлагч илтгэлдээ тодотгож байв. Монголчуудын ухамсарт гүн нөлөөтэй чухал үнэт зүйл, арга хэмжээ учраас 5 намын төлөөлөл бүхий 126 гишүүнтэй энэхүү парламент Үндэсний их баяр наадмын тухай хуульд үзэл санааны өөрчлөлт оруулах нь чухал гэж төсөл санаачлагчид үзсэн байна. Монгол Улсын түүхэнд нэн чухал ач холбогдол бүхий Тулгар төр байгуулагдсаны ой, Үндэсний эрх чөлөөний хувьсгалын ой, Ардчилсан хувьсгалын ойн баяр наадмыг Их Монгол Улс байгуулагдсаны ой, Ардын хувьсгалын ой, улсын баяр наадамтай хамтатган тэмдэглэх талаар хуульчлах шаардлагатай гэж хууль санаачлагчид үзжээ. Монгол Улсын төрт ёсны түүхэнд ач холбогдол бүхий дээрх ойн баяруудыг улсын баяр наадамтай хамтатган тэмдэглэхийг хуульчлах санаачилгыг Улсын Их Хуралд суудалтай 5 намын төлөөлөл бүхий 40 гишүүн санаачилсныг танилцуулсан. Төрийн байгуулалтын байнгын хороо энэ сарын 25-ны өдрийн хуралдаанаараа төслийн хэлэлцэх эсэх хэлэлцүүлгийг явуулсан бөгөөд Байнгын хорооны хуралдаанд оролцсон гишүүдийн олонх буюу 66.7 хувийн саналаар Үндэсний их баяр наадмын тухай хуульд өөрчлөлт оруулах тухай хуулийн төслийг үзэл баримтлалын хүрээнд хэлэлцэхийг дэмжсэн гэж Б. Баярбаатар гишүүн танилцууллаа. Хууль санаачлагчийн илтгэл болон Байнгын хорооны санал, дүгнэлттэй холбогдуулан намын бүлэг, бүлэгт харьяалагддаггүй гишүүдээс урьдчилан ирүүлсэн нэрсийн дагуу асуулт асууж, хариулт авав. С. Зулпхар гишүүн төслийг үзэл баримтлалын хүрээнд хэлэлцэхийг дэмжиж буйгаа илэрхийлж, Б. Жаргалан гишүүнээс тайлбар, тодруулга авсан бол Г. Очирбат гишүүн парламентад суудалтай 5 намын төлөөлөл дэмжиж байгаа төсөл гэдгийг онцолсон. Хуулийн төслийн талаар Байнгын хорооноос гаргасан санал, дүгнэлтийг дэмжсэн байр суурьтай бүлгийг төлөөлж Улсын Их Хурлын гишүүн Ч. Номин үг хэлсэн юм. Үндэсний их баяр наадмыг улс орон даяар тэмдэглэх харилцааг зохицуулахын зэрэгцээ бөхийн барилдаан, сурын харваа, үндэсний хурдан морины уралдаан, шагайн харваа зэрэг үндэсний спортын харилцааны зохицуулалт хамт хийгддэг нь оновчгүй хэмээх байр сууриа илэрхийлсэн. Иймд цаашид үндэсний спортын харилцааг тусгайлан зохицуулах нь зүйтэй гэдэг саналыг хэлж байв. Үндэсний их баяр наадмыг тэмдэглэх нэршил, тодотголыг хуульчлах энэхүү төслийг дэмжиж байгаагаа илэрхийллээ. Гишүүн хуулийн төслийн үзэл баримтлалтай холбогдуулан ийн үг хэлсний дараа санал хураалт явууллаа. Нэгдсэн хуралдаанд оролцсон Улсын Их Хурлын 90 гишүүний 58 нь буюу 64.4 хувийн саналаар Үндэсний их баяр наадмын тухай хуульд өөрчлөлт оруулах тухай хуулийн төслийг үзэл баримтлалын хүрээнд хэлэлцэхийг дэмжив. Иймээс төслийг анхны хэлэлцүүлэгт бэлтгүүлэхээр Төрийн байгуулалтын байнгын хороонд шилжүүлсэн. Үүгээр чуулганы үдээс өмнөх нэгдсэн хуралдаан завсарлав гэж Улсын Их Хурлын Хэвлэл мэдээллийн газраас мэдээллээ."
  },
  {
    "id": "75177-1",
    "url": "https://www.parliament.mn/nn/75177/",
    "title": "Засгийн газрын бүрэлдэхүүний тухай хуульд өөрчлөлт оруулах тухай, Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслүүдийг батлав",
    "date": "2025-06-25",
    "category": "Хуралдааны тойм",
    "part": 1,
    "totalParts": 4,
    "content": "Улсын Их Хурлын 2025 оны хаврын ээлжит чуулганы өнөөдрийн (2025.06.25) нэгдсэн хуралдаан 14 цаг 17 минутад гишүүдийн 66.7 хувийн ирцтэйгээр эхэлж, 11 асуудал хэлэлцэхээр танилцууллаа. Засгийн газрын бүрэлдэхүүний тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүдийн анхны хэлэлцүүлгийг үргэлжлүүлсэн юм. Төслийн анхны хэлэлцүүлгийг 2025 оны 6 дугаар сарын 24-ний өдрийн хуралдаанаар хэлэлцэж, Төрийн байгуулалтын байнгын хорооны санал, дүгнэлтийг Улсын Их Хурлын гишүүн Б. Баярбаатар танилцуулсны дараа Улсын Их Хурал дахь АН-ын бүлгээс уг асуудлаар нэг өдрийн завсарлага авсан юм. Завсарлагын хугацаа үүгээр дуусаж байгаа учраас төслүүдийн анхны хэлэлцүүлгийг үргэлжлүүлж, Төрийн байгуулалтын байнгын хорооны санал, дүгнэлттэй холбогдуулан Улсын Их Хурлын гишүүд асуулт асууж, хариулт авав. Үндэсний баялгийн сангийн асуудлыг хариуцах сайдын талаар Улсын Их Хурлын гишүүн Ц. Идэрбат тодруулахад Монгол Улсын сайд, Засгийн газрын Хэрэг эрхлэх газрын дарга хариуцах болно гэдэг хариултыг С. Бямбацогт сайд өгсөн. Засгийн газрын бүрэлдэхүүнтэй холбоотой асуудлаар, төсвийн хөрөнгийг үргүй зарж байгаа асуудлуудыг хэмнэх, Үндэсний хороодыг цөөлөх, статусыг тодорхой болох саналыг Ө. Шижир гишүүн хэллээ. Боловсролын сайдын талаар Б. Бат-Эрдэнэ гишүүн байр суурь илэрхийлсэн бол төрийн албан хаагчдын тоог бууруулах бодлогыг хэрэгжүүлэхтэй холбоотой тодруулгыг М. Мандхай гишүүн хийв. Д. Энхтүвшин гишүүн Төсвийн тогтвортой байдлын тухай хуульд оруулах нэмэлтийн тухай хуулийн төсөлтэй холбогдуулан тодруулга авсан бол Дав. Цогтбаатар гишүүн хариуцлагын тогтолцоог сайжруулах талаар, М. Энхцэцэг гишүүн эрчим хүчний реформыг үр дүнтэй хэлбэрээр эрчимжүүлэх талаар санал хэлж, Эрчим хүчний үндэсний хороог татан буулгах эсэхийг тодруулж, хариулт авсан. Дараа нь Байнгын хорооноос бэлтгэсэн зарчмын зөрүүтэй дөрвөн саналын томьёоллоор тус бүрд нь санал хураалт явуулан шийдвэрлээд Засгийн газрын бүрэлдэхүүний тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүдийг эцсийн хэлэлцүүлэгт бэлтгүүлэхээр Төрийн байгуулалтын байнгын хороонд шилжүүллээ. Дараа нь Улсын Их Хурлын гишүүн Х. Тэмүүжин нарын гурван гишүүнээс 2025 оны 3 дугаар сарын 17-ны өдөр өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэх хэлэлцүүлгийг хийв. Төсөл санаачлагчийн илтгэлийг Улсын Их Хурлын гишүүн Х. Тэмүүжин, Төрийн байгуулалтын байнгын хорооны санал, дүгнэлтийг Улсын Их Хурлын гишүүн Э. Болормаа танилцуулсан. Хууль сахиулах, гэмт хэрэгтэй тэмцэх зорилгоор явуулдаг гүйцэтгэх ажил, нууц мөрдөн шалгах ажиллагаа, ял эдлүүлэх ажиллагааны явцад хэрэгжүүлж байгаа гүйцэтгэх ажилд парламентын хяналтыг Улсын Их Хуралд Үндсэн хуулиар олгогдсон бүрэн эрхийн хүрээнд цогц байдлаар хэрэгжүүлснээр Үндсэн хуулиар иргэнд олгогдсон эрх, эрх чөлөөг хамгаалах парламентын хяналтын механизм бүрдэнэ гэж төсөл санаачлагчид үзжээ. Хуулийн төсөлд Монгол Улсын Үндсэн хуулийн хорин тавдугаар зүйлийн 1 дэх хэсгийн 8-д заасан “хууль, Улсын Их Хурлын бусад шийдвэрийн биелэлтийг хянан шалгах” бүрэн эрхийг хууль сахиулах, гэмт хэрэгтэй тэмцэх, ял эдлүүлэх ажиллагааны хүрээнд хэрэгжүүлэх чиг үүрэг бүхий Хууль сахиулах ажиллагааны тусгай хяналтын дэд хороог ажиллуулахаар тусгасан аж. Тус дэд хороог байгуулснаар гүйцэтгэх ажлын тухай хууль тогтоомжийн биелэлтэд хяналт тавих чиг үүргийг нарийвчлан тагнуулын болон цэргийн тагнуулын байгууллагаас явуулсан гүйцэтгэх ажилд тавигдах Улсын Их Хурлын хяналтыг Аюулгүй байдал, гадаад бодлогын байнгын хорооны бүрэлдэхүүнд ажиллах Тусгай хяналтын дэд хороо, хууль сахиулах, гэмт хэрэгтэй тэмцэх, ял эдлүүлэх ажиллагааны хүрээнд хэрэгжүүлэх гүйцэтгэх ажил /мөрдөн шалгах нууц ажиллагаа/-д тавих Улсын Их Хурлын хяналтыг Хууль зүйн байнгын хорооны бүрэлдэхүүнд ажиллах Тусгай хяналтын дэд хороо хэрэгжүүлэх зохицуулалтыг хуульчлахаар тусгасан байна. Хуулийн төсөл батлагдсанаар Улсын Их Хурлын бүрэлдэхүүнд Хууль сахиулах ажиллагааны тусгай хяналтын дэд хороо байгуулагдаж, төсвөөс нэмэлт зардал шаардагдахгүй юм байна. Төрийн байгуулалтын байнгын хороо энэ сарын 24-ний өдрийн хуралдаанаараа уг асуудлыг хэлэлцээд, Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийг үзэл баримтлалын хүрээнд хэлэлцэхийг дэмжээгүй байна. Хууль санаачлагчийн илтгэл болон Төрийн байгуулалтын байнгын хорооны санал, дүгнэлттэй холбогдуулан гишүүд асуулт асуух шаардлагагүй хэмээн үзсэн бол Улсын Их Хурлын гишүүн С. Ганбаатар төслийг үзэл баримтлалын хүрээнд хэлэлцэхийг дэмжиж буйгаа илэрхийлсэн. Улсын Их Хурлын гишүүн Б. Энхбаяр төслийг үзэл баримтлалын хүрээнд хэлэлцэхийг дэмжихгүй байгаагаа байрь сууриа илэрхийллээ. Ингээд санал хураалт явуулахад Монгол Улсын Их Хурлын тухай хууль нэмэлт, өөрчлөлт оруулах тухай хуулийн төслийг үзэл баримтлалын хүрээнд хэлэлцэхийг дэмжээгүй Байнгын хорооны саналыг чуулганы нэгдсэн хуралдаанд оролцсон гишүүдийн олонх дэмжсэнгүй. Мөн хамт өргөн мэдүүлсэн хуулийн төслүүдийг үзэл баримтлалын хүрээнд хэлэлцэхийг дэмжээгүй Байнгын хорооны саналыг дэмжээгүй юм. Иймд Улсын Их Хурлын гишүүн Х. Тэмүүжин нарын гурван гишүүний өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийг анхны хэлэлцүүлэгт бэлтгүүлэхээр Төрийн байгуулалтын байнгын хороонд шилжүүлэв. Улсын Их Хурлын гишүүн О. Цогтгэрэл нарын 26 гишүүнээс 2025 оны 3 дугаар сарын 17-ны өдөр өргөн мэдүүлсэн Монгол Улсын Их Хурлын хяналт шалгалтын тухай хуульд өөрчлөлт оруулах тухай хуулийн төслийн хэлэлцэх эсэх хэлэлцүүлгээр чуулганы нэгдсэн хуралдаан үргэлжиллээ. Хууль санаачлагчийн илтгэлийг Улсын Их Хурлын гишүүн О. Цогтгэрэл, Төрийн байгуулалтын байнгын хорооны санал, дүгнэлтийг Улсын Их Хурлын гишүүн Б. Пүрэвдорж нар танилцуулсан. Монгол Улсын Их Хурлын хяналт шалгалтын тухай хуульд өөрчлөлт оруулж түр хорооны даргыг сөрөг хүчнээс буюу цөөнхийн төлөөллөөс сонгохоор хуульчлах нь зүйтэй хэмээн үзэж, холбогдох зохицуулалтыг төсөлд тусгажээ. Энэ тохиолдолд Улсын Их Хурлын хянан шалгах арга хэрэгслүүдийн нэг болох түр хороог илүү үр дүнтэй болгоход ач холбогдолтой гэж үзсэн байна. Төрийн байгуулалтын байнгын хороо энэ сарын 24-ний өдрийн хуралдаанаараа төслийг хэлэлцэхэд гишүүдийн олон үзэл баримтлалын хүрээнд хэлэлцэхийг дэмжээгүй хэмээн Б. Пүрэвдорж гишүүн танилцууллаа. Хууль санаачлагчийн илтгэл болон Байнгын хорооны санал, дүгнэлттэй холбогдуулан Улсын Их Хурлын гишүүн П. Сайнзориг, Б. Баярбаатар, Б. Мөнхсоёл, Б. Жаргалан, М. Мандхай, О. Номинчимэг, Б. Батбаатар нар асуулт асууж, хариулт авсны дараа хуулийн төслийг үзэл баримтлалын хүрээнд хэлэлцэж буй эсэх байр сууриа Улсын Их Хурлын гишүүн С. Зулпхар илэрхийлэв."
  },
  {
    "id": "75177-2",
    "url": "https://www.parliament.mn/nn/75177/",
    "title": "Засгийн газрын бүрэлдэхүүний тухай хуульд өөрчлөлт оруулах тухай, Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслүүдийг батлав",
    "date": "2025-06-25",
    "category": "Хуралдааны тойм",
    "part": 2,
    "totalParts": 4,
    "content": "Холбогдох хуульд парламентын хянан шалгах эрхийг хэрэгжүүлэх хэд хэдэн механизмыг тусгасан байдгийг сануулаад төсөл дэх зохицуулалтыг гишүүдийн эрхэд нөлөөлөхгүйгээр уян хатан, нээлттэй байдлаар зохицуулах нь зүйтэй гэдэг байр суурь илэрхийлсэн. Ингээд Монгол Улсын Их Хурлын хяналт шалгалтын тухай хуульд өөрчлөлт оруулах тухай хуулийн төслийг үзэл баримтлалын хүрээнд хэлэлцэхийг дэмжээгүй Байнгын хорооны саналаар санал хураалт явуулахад чуулганы нэгдсэн хуралдааны санал хураалтад оролцсон гишүүдийн олонх дэмжээгүй юм. Өөрөөр хэлбэл Монгол Улсын Их Хурлын хяналт шалгалтын тухай хуульд өөрчлөлт оруулах тухай хуулийн төслийг үзэл баримтлалын хүрээнд хэлэлцэхийг гишүүдийн олонх дэмжсэн. Иймд анхны хэлэлцүүлэгт бэлтгүүлэхээр харьяалах Байнгын хороонд шилжүүлсэн. Чуулганы нэгдсэн хуралдааны үеэр Улсын Их Хурлын дарга Д. Амарбаясгалан Монгол Улсын Их Хурлын чуулганы хуралдааны дэгийн тухай хуулийн 29 дүгээр зүйлийн 29.1-д заасны дагуу өргөн мэдүүлсэн хуулийн төслүүдийг холбогдох Байнгын хороонд хуваарилсан талаар танилцууллаа. Засгийн газраас энэ сарын 25-ны өдөр өргөн мэдүүлсэн Монгол Улсын нэгдсэн төсвийн 2025 оны төсвийн хүрээний мэдэгдэл, 2026-2027 оны төсвийн төсөөллийн тухай хуульд өөрчлөлт оруулах тухай хуулийн төслийг Төсвийн байнгын хороонд хуваарилсан байна. Түүнчлэн Монгол Улсын Их Хурлын чуулганы хуралдааны дэгийн тухай хуулийн 33 дугаар зүйлийн 33.1 дэх хэсэгт заасныг үндэслэн дээрх төслүүдийг чуулганаар яаралтай хэлэлцэхийг дэмжих эсэхээр санал хураалт явуулав. Санал хураалтад оролцсон гишүүдийн олонх буюу 56.1 хувь дэмжсэн. Чуулганы нэгдсэн хуралдаан Засгийн газрын бүрэлдэхүүний тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хууль, Улсын Их Хурлын тогтоолын төслүүдийн эцсийн хэлэлцүүлгээр үргэлжилсэн юм. Төслүүдийг эцсийн хэлэлцүүлэгт бэлтгэсэн талаарх Төрийн байгуулалтын байнгын хорооны танилцуулгыг Улсын Их Хурлын гишүүн Б. Баярбаатар нэгдсэн хуралдаанд танилцуулав. Засгийн газрын бүрэлдэхүүний тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хууль, Улсын Их Хурлын тогтоолын төслүүдийн анхны хэлэлцүүлгийг Улсын Их Хурал 2025 оны 06 дугаар сарын 24-ний өдрийн нэгдсэн хуралдаанаар явуулахад Улсын Их Хурал дахь АН-ын бүлэг нэг өдрийн завсарлага авсан бөгөөд уг завсарлагын хугацаа өнөөдөр дууссан тул анхны хэлэлцүүлгийг өнөөдрийн нэгдсэн хуралдаанаар үргэлжлүүлэн явуулж, эцсийн хэлэлцүүлэгт бэлтгүүлэхээр Төрийн байгуулалтын байнгын хороонд шилжүүлсэн юм. Байнгын хороо хуралдаж, Монгол Улсын Их Хурлын чуулганы хуралдааны дэгийн тухай хуулийн 42 дугаар зүйлд заасан журмын дагуу төслүүдийн эцсийн хэлэлцүүлгийг хийжээ. Ингэхдээ хуулийн төслийн агуулга, бодлого, зарчмыг алдагдуулахгүйгээр үг хэллэг, дэс дараалал, найруулгын шинжтэй засварыг хийж, эцсийн хэлэлцүүлэгт бэлтгэжээ. Байнгын хорооны танилцуулгатай холбогдуулан Улсын Их Хурлын гишүүн Ц. Мөнхтуяа, О. Номинчимэг, Б. Пүрэвдорж нар асуулт асууж, Засгийн газрын гишүүдээс хариулт авав. Энэ явцад Улсын Их Хурлын дарга Д. Амарбаясгалан Улсын Их Хурлын даргын захирамжаар байгуулагдсан ажлын хэсгийг Засгийн газар, сайд нар дэмжиж ажиллахыг хүсэв. Улсын Их Хурлын гишүүдээр ахлуулсан 60 гаруй ажлын хэсгийг маш идэвхтэй ажилласан гэдгийг тэмдэглэлээ. Өнөөдөр хэрэгжиж байгаа хуулиудын бичилт, найруулга, үзэл баримтлал, философийг цаг үетэй нийцүүлэх чиглэлээр олон дэвшил гаргасан хэмээгээд энэ чуулганы хугацаанд 18 ажлын хэсэг санал, дүгнэлтээ хэлэлцүүлээд байгааг танилцуулав. Түүнчлэн санал, дүгнэлтээ танилцуулахаар бэлэн болгоод буй 15 ажлын хэсэг байгаа аж. Намар, хаврын ээлжит чуулганы хугацаанд 30 гаруй ажлын хэсэг санал, дүгнэлтээ гаргаж буй нь Улсын Их Хурлын гишүүдийн идэвх санаачилгатай, эрчтэй, ачаалалтай ажиллаж байгаагийн илрэл хэмээн тодотгов. Улсын Их Хурлын гишүүдийн санал, санаачилгыг Засгийн газрын холбогдох сайд нар дэмжиж, хамтарч ажиллах нь зүйтэй гэлээ. Д. Амарбаясгалан дарга “Зарим сайд нар зориудаар буюу эс үйлдэхгүйгээр хуулийн хугацаа дуусгах гэх зэрэг тохиолдлууд гарч байгааг анхаарч ажиллаарай” гэв. Улсын Их Хурлын даргын захирамжаар байгуулагдсан ажлын хэсгүүд ажлынхаа үр дүнг гаргахын төлөө ажиллана гэдгийг анхааруулаад эрчимжүүлж, идэвхжүүлэх шаардлагатай бүгдээрээ ажил хэрэг болгохыг уриалсан. Ингээд санал хураалтыг түр хойшлуулаад Байнгын хорооны даргыг сонгох тухай асуудлыг хэлэлцэв. Төрийн байгуулалтын байнгын хорооны энэ талаарх санал, дүгнэлтийг нэгдсэн хуралдаан Улсын Их Хурлын гишүүн Б. Баярбаатар танилцуулав. Монгол Улсын Их Хурлын тухай хуулийн 8 дугаар зүйлийн 8.1.6 дахь заалт, 25 дугаар зүйлийн 25.7 дахь хэсэг, Монгол Улсын Их Хурлын чуулганы хуралдааны дэгийн тухай хуулийн 23 дугаар зүйлийн 23.1 дэх хэсэгт заасныг тус тус үндэслэн Байнгын хорооны даргад нэр дэвшүүлэх тухай асуудлыг Төрийн байгуулалтын байнгын хороо 2025 оны 6 дугаар сарын 25-ны өдрийн хуралдаанаараа хэлэлцжээ. Төрийн байгуулалтын байнгын хорооны даргад Улсын Их Хуралд сонгогдон ажилласан туршлага, төрийн ажлын мэдлэг, ур чадварыг харгалзан Улсын Их Хурлын гишүүн Цэндийн Сандаг-Очирыг нэр дэвшүүлж байгааг Улсын Их Хурлын гишүүн, Улсын Их Хурал дахь МАН-ын бүлгийн дарга Ж. Бат-Эрдэнэ танилцуулсан гэв. Улсын Их Хурлын гишүүн Цэндийн Сандаг-Очир нь 1977 онд Төв аймгийн Баяндэлгэр суманд төрсөн. Эхнэр 4 хүүхдийн хамт амьдардаг. 1995 онд Нийслэлийн Багануур дүүргийн 66 дугаар дунд сургууль, 2000 онд Тэнгэр дээд сургуулийг философич, нийгмийн ухааны багш мэргэжлээр суралцаж төгссөн. Философич, нийгмийн ухааны багш мэргэжилтэй. 2001 онд Удирдлагын академийг төрийн удирдлагын менежер, 2018 онд Удирдлагын академийг төрийн удирдлагын магистрын зэрэгтэй төгссөн байна. Тэрбээр 2000-2004 онд нийслэлийн Багануур дүүргийн Засаг даргын Тамгын газрын 4 дүгээр хорооны нийгмийн ажилтан, хэвлэл мэдээлэл, олон нийттэй харилцах мэргэжилтэн, 2005-2008 онд тус дүүргийн МАН-ын хорооны дэд дарга, 2008-2012 он, 2016-2020 онд Багануур дүүргийн Засаг даргаар 2 удаа сонгогдон, нийт найман жил ажилласан байна. 2013 оноос одоог хүртэл Багануур дүүргийн МАН-ын хорооны даргаар сонгогдон ажиллаж байгаа аж. Тэрбээр дүүргийн ИТХ-ын төлөөлөгчөөр 2 удаа, нийслэлийн иргэдийн Төлөөлөгчдийн Хурлын төлөөлөгчөөр 2 удаа сонгогдож ажилласан болохыг Байнгын хорооны санал, дүгнэлтэд дурджээ. 2020, 2024 онд Улсын Их Хурлын гишүүнээр сонгогдон ажиллаж байгаа бөгөөд туршлага, төрийн ажлын мэдлэг, ур чадварыг харгалзан Төрийн байгуулалтын байнгын хорооны даргад нэр дэвшүүлсэн аж. Эл саналыг хуралдаанд оролцсон гишүүдийн олонх дэмжсэн хэмээн Б. Баярбаатар гишүүн танилцуулсан юм. Хэлэлцэж буй асуудал болон Байнгын хорооны дээрх санал, дүгнэлттэй холбогдуулан нэгдсэн хуралдаанд оролцож буй гишүүд асуулт асуух, үг хэлэх шаардлагагүй хэмээн үзэв. Иймд санал хураалт явууллаа. Төрийн байгуулалтын байнгын хорооны даргаар Улсын Их Хурлын гишүүн Цэндийн Сандаг-Очирыг сонгохыг санал хураалтад оролцсон Улсын Их Хурлын 97 гишүүний 60.8 хувь дэмжив. Иймд холбогдох Улсын Их Хурлын тогтоол батлагдсанд тооцож, Д. Амарбаясгалан дарга эцсийн найруулгын танилцуулсан."
  },
  {
    "id": "75177-3",
    "url": "https://www.parliament.mn/nn/75177/",
    "title": "Засгийн газрын бүрэлдэхүүний тухай хуульд өөрчлөлт оруулах тухай, Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслүүдийг батлав",
    "date": "2025-06-25",
    "category": "Хуралдааны тойм",
    "part": 3,
    "totalParts": 4,
    "content": "Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслийн анхны хэлэлцүүлгийг явуулж, Төсвийн байнгын хорооны санал, дүгнэлтийг Улсын Их Хурлын гишүүн Х. Болормаа танилцууллаа. Засгийн газраас 2025 оны энэ сарын 19-ний өдөр өргөн мэдүүлсэн дээрх хуулийн төслийн хэлэлцэх эсэх хэлэлцүүлгийг 23-ны өдрийн чуулганы нэгдсэн хуралдаанаар явуулж, анхны хэлэлцүүлэгт бэлтгүүлэхээр Төсвийн байнгын хороонд шилжүүлсэн юм. Тус Байнгын хороо 24-ний өдрийн хуралдаанаараа хуулийн төслийн анхны хэлэлцүүлгийг Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлд заасны дагуу явуулж, хуулийн төслийг зүйл бүрээр нь хэлэлцжээ. Байнгын хорооны хуралдаанаар хуулийн төслийг хэлэлцэх үед Улсын Их Хурлын гишүүдээс зарчмын зөрүүтэй санал гараагүй тул Улсын Их Хурлын гишүүн Ц. Даваасүрэн Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.24-т заасны дагуу хуулийн төслийг анхны хэлэлцүүлгээс эцэслэн батлах үе шат руу шилжүүлэх горимын санал гаргасан аж. Хуралдаанд оролцсон гишүүдийн олонх эл саналыг дэмжсэн хэмээн Х. Болормаа гишүүн танилцууллаа. Төсвийн байнгын хорооны энэхүү санал, дүгнэлттэй холбогдуулан Улсын Их Хурлын гишүүн Б. Баярбаатар, Г. Очирбат, Д. Энхтуяа нар асуулт асууж, Хүнс, хөдөө аж ахуй, хөнгөн үйлдвэрийн сайд Ж. Энхбаяраас хариулт авав. Дараа нь төслүүдийг эцэслэн батлах санал хураалтуудыг явууллаа. Нэгдсэн хуралдаанд хуулийн төслийг эцэслэн батлах санал хураалт явуулах бөгөөд Улсын Их Хурлын нийт гишүүний олонх дэмжсэн бол эцэслэн баталсанд тооцох зохицуулалттай. Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслийг эцэслэн батлах санал хураалтад оролцсон Улсын Их Хурлын 71 гишүүн дэмжсэнээр төслийг эцэслэн баталлаа. Мөн Засгийн газрын бүрэлдэхүүний тухай хуульд өөрчлөлт оруулах тухай хуулийн төслийг эцэслэн батлахыг Улсын Их Хурлын 69 гишүүн дэмжсэн юм. Хамт өргөн мэдүүлсэн Монгол Улсын Засгийн газрын тухай хуульд нэмэлт, өөрчлөлт оруулах тухай хуулийн төслийг эцэслэн батлахыг 70 гишүүн, Засгийн газар дахь хяналтын тухай хуульд өөрчлөлт оруулах тухай хуулийн төслийг эцэслэн батлахыг 65 гишүүн, Монгол Улсын хилийн тухай хуульд өөрчлөлт оруулах тухай хуулийн төслийг эцэслэн батлахыг 66 гишүүн, Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд өөрчлөлт оруулах тухай хуулийн төслийг эцэслэн батлахыг 68 гишүүн, Төсвийн тухай хуульд нэмэлт, өөрчлөлт оруулах тухай хуулийн төслийг эцэслэн батлахыг 67 гишүүн, Төсвийн тогтвортой байдлын тухай хуульд нэмэлт оруулах тухай хуулийн төслийг эцэслэн батлахыг 65 гишүүн дэмжин баталсан юм. Түүнчлэн “Тогтоолын хавсралтад өөрчлөлт оруулах тухай” Улсын Их Хурлын тогтоолын төслийг эцэслэн батлахыг 69 гишүүн дэмжив. Иймд Монгол Улсын Их Хурлын чуулганы хуралдааны дэгийн тухай хуулийн холбогдох зохицуулалтын дагуу Гаалийн албан татвараас чөлөөлөх тухай хууль хүчингүй болсонд тооцох тухай, Засгийн газрын бүрэлдэхүүний тухай хуульд өөрчлөлт оруулах тухай хууль болон хамт батлагдсан хууль, тогтоолын эцсийн найруулгыг чуулганы нэгдсэн хуралдаанаар сонссон юм. Өнөөдрийн нэгдсэн хуралдаан “Хууль баталсантай холбогдуулан авах зарим арга хэмжээний тухай” Улсын Их Хурлын тогтоолын төслийн анхны хэлэлцүүлгээр үргэлжилж, Төсвийн байнгын хорооны холбогдох санал, дүгнэлтийг Улсын Их Хурлын гишүүн Ж. Батжаргал танилцууллаа. Монгол Улсын Их Хурлын чуулганы хуралдааны дэгийн тухай хуулийн 45 дугаар зүйлийн 45.2 дахь хэсгийг үндэслэн Төсвийн байнгын хорооны 2025 оны 6 дугаар сарын 25-ны өдрийн хуралдаанаар “Хууль баталсантай холбогдуулан авах зарим арга хэмжээний тухай” Улсын Их Хурлын тогтоолын төслийг боловсруулжээ. Тогтоолын төсөлд мал аж ахуйн салбарыг эрсдэлээс хамгаалах, хүн амын гол нэрийн бүтээгдэхүүний хангамж, нийлүүлэлтийн тогтвортой байдлыг хангах, нөөцийг нэмэгдүүлэх, өрсөлдөөнийг дэмжиж, үнийг зохистой түвшинд тогтворжуулах зорилгоор импортлох мал, амьтны тэжээл, тэжээлийн нэмэлт болон улаанбуудайн гурилыг гаалийн албан татвараас чөлөөлөх тухай хууль хүчингүй болсонтой холбоотойгоор улсын стратегийн нөөцийг 100.000 тонн улаанбуудайгаар бүрдүүлэх, мөн гурилын үйлдвэрүүдэд нийлүүлэх хүнсний улаанбуудайн чанарыг итгэмжлэгдсэн лабораторийн сорилтын үр дүнд үндэслэн баталгаажуулах, суурилагдсан гурилын үйлдвэрүүдийн хүчин чадал, ашиглалтыг нэмэгдүүлж улаанбуудайн гурил, үр тариаг экспортлох боломжийг бүрдүүлэх, баруун бүсийн газар тариалангийн үйлдвэрлэлийг сэргээх болон гурил, тэжээлийн хангамжийн тогтвортой байдлыг бий болгох, үнийн өсөлтөд нөлөөлж буй тээврийн зардлыг бууруулах талаар холбогдох арга хэмжээ авахыг Засгийн газарт даалгасан байна. Төсвийн байнгын хорооны дээрх санал, дүгнэлттэй холбогдуулан П. Сайнзориг гишүүн үг хэлсний дараа “Хууль баталсантай холбогдуулан авах зарим арга хэмжээний тухай” Улсын Их Хурлын тогтоолын төслийг батлах санал хураалт явууллаа. Чуулганы нэгдсэн хуралдаанд оролцсон Улсын Их Хурлын 99 гишүүний 54 нь буюу 54.5 хувийн саналаар дэмжиж, батлав. Иймд Улсын Их Хурлын тогтоолын эцсийн найруулгыг сонслоо. Үргэлжлүүлэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслүүдийн хэлэлцэх эсэх хэлэлцүүлгийг явуулж, Х. Тэмүүжин гишүүн хууль санаачлагчийн илтгэлийг, Ц. Сандаг-Очир гишүүн Төрийн байгуулалтын байнгын хорооны санал, дүгнэлтийг танилцуулсан юм. Улсын Их Хурлын чуулганы нэгдсэн хуралдаанд үг хэлж, мэдээлэл хийж буй Ерөнхий сайд, Засгийн газрын гишүүд болон ажлын хэсгийн бүрэлдэхүүнд багтсан нийтийн албан тушаалтан, бусад этгээд үнэн бодит мэдээлэл өгөх асуудлыг үүрэгжүүлэх, хариуцлага хүлээлгэх зохицуулалтыг төсөлд тусгажээ. Төрийн байгуулалтын байнгын хороо энэ сарын 24-ний өдрийн хуралдаанаараа хэлэлцээд, Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төслийг 73.7 хувийн саналаар үзэл баримтлалын хүрээнд хэлэлцэхийг дэмжиж, чуулганы нэгдсэн хуралдаанаар хэлэлцүүлэх нь зүйтэй гэж үзсэн байна. Мөн хамт өргөн мэдүүлсэн Монгол Улсын Их Хурлын чуулганы хуралдааны дэгийн тухай хуульд нэмэлт, өөрчлөлт оруулах тухай, Төрийн албаны тухай хуульд нэмэлт оруулах тухай хуулийн төслүүдийг тус бүрд нь үзэл баримтлалын хүрээнд хэлэлцэхийг дэмжжээ. Хууль санаачлагчийн илтгэл болон Төрийн байгуулалтын байнгын хорооны санал, дүгнэлттэй холбогдуулан П. Сайнзориг, О. Номинчимэг нарын гишүүд асуулт асууж, төсөл санаачлагчаас хариулт, тайлбар авсан. Байнгын хорооны саналаарх санал хураалтыг түр хойшлуулж, Улсын Их Хурлын гишүүн Б. Бат-Эрдэнэ нарын 10 гишүүнээс энэ сарын 19-ний өдөр өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төслийг үзэл баримтлалын хүрээнд хэлэлцэх эсэх асуудлыг хэлэлцэв. Б. Бат-Эрдэнэ гишүүн төсөл санаачлагчийн илтгэлийг, Төрийн байгуулалтын байнгын хорооны санал, дүгнэлтийг Э. Болормаа гишүүн тус тус нэгдсэн хуралдаанд танилцуулсан."
  },
  {
    "id": "75177-4",
    "url": "https://www.parliament.mn/nn/75177/",
    "title": "Засгийн газрын бүрэлдэхүүний тухай хуульд өөрчлөлт оруулах тухай, Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслүүдийг батлав",
    "date": "2025-06-25",
    "category": "Хуралдааны тойм",
    "part": 4,
    "totalParts": 4,
    "content": "Монгол Улсын Үндсэн хуулийн Арван зургадугаар зүйлийн 2-т “Монгол Улсын иргэн эрүүл, аюулгүй орчинд амьдрах, орчны бохирдол, байгалийн тэнцэл алдагдахаас хамгаалуулах эрхтэй\" гэж заасныг баталгаажуулах зорилгоор улсын нийт нутаг дэвсгэрийн хэмжээнд агаар, хөрс, усны бохирдлыг бууруулах асуудлаарх хууль тогтоомжийн биелэлтэд хяналт тавих чиг үүрэг бүхий Агаар, орчны бохирдлын дэд хороог Улсын Их Хурлын Байгаль орчин, хүнс, хөдөө аж ахуйн байнгын хорооны харьяанд байгуулахаар төслийг боловсруулжээ. Төрийн байгуулалтын байнгын хороо энэ сарын 24-ний өдрийн хуралдаанаараа төслийн хэлэлцэх эсэх хэлэлцүүлгийг хийж, үзэл баримтлалын хүрээнд хэлэлцэхийг Байнгын хорооны хуралдаанд оролцсон гишүүдийн олонх буюу 57.9 хувь нь дэмжсэн хэмээн Э. Болормаа гишүүн танилцуулсан. Хууль санаачлагчийн илтгэл, Байнгын хорооны санал, дүгнэлттэй холбогдуулан чуулганы нэгдсэн хуралдаанд оролцож буй Улсын Их Хурлын гишүүд асуулт асуух, санал хэлэх шаардлагагүй хэмээн үзсэн. Төслийг үзэл баримтлалын хүрээнд хэлэлцэхийг дэмжсэн Байнгын хорооны саналаарх санал хураалтыг түр хойшлуулж, Улсын Их Хурлын гишүүн А. Ариунзаяа нарын 9 гишүүнээс энэ сарын 19-ний өдөр өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслийг үзэл баримтлалын хүрээнд хэлэлцэх эсэх асуудлыг хэлэлцсэн юм. Хууль санаачлагчийн илтгэлийг А. Ариунзаяа гишүүн, Төрийн байгуулалтын байнгын хорооны санал, дүгнэлтийг Б. Баярбаатар гишүүн танилцууллаа. Хуулийн төсөлд иргэд, байгууллагаас Улсын Их Хуралд ирүүлсэн өргөдлийг судлах, дүн шинжилгээ хийх, холбогдох санал бэлтгэх болон нийтийн ашиг сонирхлыг хөндсөн асуудлаар гаргасан иргэдийн өргөдлийн асуудлыг эрхлэх Өргөдлийн байнгын хороог байгуулах, Аж үйлдвэржилтийн бодлогын болон Инновац, цахим бодлогын байнгын хороог Эдийн засгийн байнгын хороонд, Боловсрол, соёл, шинжлэх ухаан, спортын байнгын хороог Нийгмийн бодлогын байнгын хороонд, Ёс зүй, дэгийн байнгын хороог Төрийн байгуулалтын байнгын хороонд тус тус нэгтгэхээр төсөлд тусгажээ. Байнгын хороодыг нэгтгэсэнтэй холбоотойгоор Аж үйлдвэржилтийн бодлогын, Боловсрол, соёл, шинжлэх ухаан, спортын, Ёс зүй, дэгийн, Инновац, цахим бодлогын байнгын хороодын эрхлэх асуудлыг холбогдох Байнгын хороодод шилжүүлэх нь зүйтэй хэмээн төсөл санаачлагчид үзжээ. Түүнчлэн Байнгын хороодын эрхлэх асуудлын тодорхой хэсгийг дагнан хариуцуулахаар Төрийн байгуулалтын байнгын хороонд Ёс зүйн, Бүсчилсэн хөгжлийн; Эдийн засгийн байнгын хороонд Жижиг, дунд үйлдвэрлэлийн хөгжлийн, Инновац, цахим бодлогын хөгжлийн; Байгаль орчин, хүнс, хөдөө аж ахуйн байнгын хороонд Агаар, орчны бохирдлын, Хүнс, хөдөө аж ахуйн; Нийгмийн бодлого, боловсрол, соёл, шинжлэх ухааны байнгын хороонд Шинжлэх ухааны, Соёл, спорт, залуучуудын дэд хороог байгуулах нь зүйтэй хэмээн төсөлд тусгажээ. Төрийн байгуулалтын байнгын хороо энэ сарын 24-ний өдрийн хуралдаанаараа хуулийн төслүүдийн хэлэлцэх эсэх хэлэлцүүлгийг явуулахад төслүүдийг үзэл баримтлалын хүрээнд хэлэлцэхийг Байнгын хорооны тус хуралдаанд оролцсон гишүүдийн олонх тус бүрд нь дэмжжээ. Хууль санаачлагчийн илтгэл, Байнгын хорооны санал, дүгнэлттэй холбогдуулан Улсын Их Хурлын гишүүн П. Сайнзориг, Д. Рэгдэл, Л. Соронзонболд, М. Бадамсүрэн, Ж. Батжаргал нар асуулт асууж, төсөл санаачлагч гишүүн А. Ариунзаяагаас хариулт аван, санал хэлж байв. Ингээд хуулийн төслүүдийг үзэл баримтлалын хүрээнд хэлэлцэхийг дэмжих эсэх томьёоллоор нэгбүрчлэн санал хураалт явуулсан юм. Улсын Их Хурлын гишүүн А. Ариунзаяа нарын 9 гишүүний өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төслийг үзэл баримтлалын хүрээнд хэлэлцэхийг санал хураалтад оролцсон Улсын Их Хурлын 100 гишүүний 54 хувь нь дэмжив. Мөн хамт өргөн мэдүүлсэн хуулийн төслүүдийг хэлэлцэхийг дэмжсэн тул анхны хэлэлцүүлэгт бэлтгүүлэхээр Төрийн байгуулалтын байнгын хороонд шилжүүллээ. Дараа нь Б. Бат-Эрдэнэ нарын 10 гишүүний өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төслийг үзэл баримтлалын хүрээнд хэлэлцэхийг гишүүдийн 62 хувь нь дэмжив. Иймд анхны хэлэлцүүлэгт бэлтгүүлэхээр Төрийн байгуулалтын байнгын хороонд шилжүүлсэн. Нэгдсэн хуралдааны төгсгөлд Улсын Их Хурлын гишүүн Х. Тэмүүжин нарын 11 гишүүний өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төслийг үзэл баримтлалын хүрээнд хэлэлцэхийг дэмжих эсэх санал хураалт явуулахад гишүүдийн олонх буюу 67 хувиар дэмжсэн. Мөн хамт өргөн мэдүүлсэн хуулийн төслүүдийг үзэл баримтлалын хүрээнд хэлэлцэхийг тус бүрд нь дэмжсэн учир анхны хэлэлцүүлэгт бэлтгүүлэхээр харьяалах Байнгын хороонд шилжүүлсэн юм. Улсын Их Хурлын дарга Д. Амарбаясгалан чуулганы нэгдсэн хуралдааны төгсгөлд Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төслүүдийг үзэл баримтлалын хүрээнд тус бүрд нь дэмжсэн учраас төсөл санаачлагч гишүүд нэгтгэн хэлэлцэх талаар зөвшилцөхийг сануулж, Монгол Улсын Их Хурлын чуулганы хуралдааны дэгийн тухай хуулийн холбогдох зохицуулалтыг танилцуулав. Үүгээр өнөөдрийн чуулганы нэгдсэн хуралдаан өндөрлөлөө хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": 75150,
    "url": "https://www.parliament.mn/nn/75150/",
    "title": "Засгийн газрын бүрэлдэхүүний асуудалтай холбогдуулан УИХ дахь АН-ын бүлэг завсарлага авлаа",
    "date": "2025-06-24",
    "category": "Хуралдааны тойм",
    "content": "Улсын Их Хурлын 2025 оны хаврын ээлжит чуулганы өнөөдрийн (2025.06.24) нэгдсэн хуралдаан 15 цаг 01 минутад, гишүүдийн 62.7 хувийн ирцтэй эхэлж, Засгийн газрын бүрэлдэхүүний тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүдийн анхны хэлэлцүүлгийг хийлээ. Төслүүдийн анхны хэлэлцүүлгийг явуулсан талаарх Төрийн байгуулалтын байнгын хорооны санал, дүгнэлтийг Улсын Их Хурлын гишүүн Б. Баярбаатар танилцуулав. Монгол Улсын Үндсэн хуулийн Гучин есдүгээр зүйлийн 3 дахь хэсэг, Монгол Улсын Засгийн газрын тухай хуулийн 23 дугаар зүйлийн 1 дэх хэсгийн 1-д заасны дагуу Монгол Улсын Ерөнхий сайдаас 2025 оны 6 дугаар сарын 20-ны өдөр өргөн мэдүүлсэн Засгийн газрын бүрэлдэхүүний тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хууль, Улсын Их Хурлын тогтоолын төслүүдийн хэлэлцэх эсэх асуудлыг Улсын Их Хурал энэ сарын 23-ны өдрийн нэгдсэн хуралдаанаараа хэлэлцэн, анхны хэлэлцүүлэгт бэлтгүүлэхээр Төрийн байгуулалтын болон холбогдох байнгын хороонд шилжүүлсэн. Төрийн байгуулалтын байнгын хороо 2025 оны 6 дугаар сарын 24-ний өдрийн хуралдаанаараа дээрх төслүүдийн анхны хэлэлцүүлгийг Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлд заасан журмын дагуу явуулжээ. Засгийн газрын бүрэлдэхүүний тухай хуульд өөрчлөлт оруулах тухай хуулийн төсөлтэй хамт өргөн мэдүүлсэн Төсвийн тухай хуульд нэмэлт, өөрчлөлт оруулах тухай, Төсвийн тогтвортой байдлын тухай хуульд нэмэлт оруулах тухай хуулийн төслүүдийн анхны хэлэлцүүлгийг Төсвийн байнгын хороо 2025 оны 06 дугаар сарын 24-ний өдрийн хуралдаанаараа явуулж, санал, дүгнэлтээ Төрийн байнгын хороонд ирүүлсэн байна. Хуулийн төслүүдийн анхны хэлэлцүүлгийг явуулах үед Төсвийн байнгын хорооны гишүүдээс зарчмын зөрүүтэй санал гаргаагүй болохыг Б. Баярбаатар гишүүн танилцуулав. Төрийн байгуулалтын байнгын хорооны тухайн хуралдаанаар Засгийн газрын бүрэлдэхүүний тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хууль, Улсын Их Хурлын тогтоолын төслүүдийн анхны хэлэлцүүлгийг явуулах үед гишүүд зарчмын зөрүүтэй саналууд гаргасан бөгөөд хуралдаанаар нэгбүрчлэн хэлэлцэж, санал хураалт явуулан шийдвэрлэсэн болохыг Байнгын хорооны санал, дүгнэлтдээ дурдлаа. Монгол Улсын Их Хурлын чуулганы хуралдааны дэгийн тухай хууль дахь холбогдох зохицуулалтын дагуу Засгийн газрын бүрэлдэхүүний тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хууль, Улсын Их Хурлын тогтоолын төслүүдийн анхны хэлэлцүүлэгтэй холбогдуулан Улсын Их Хурлын 17 гишүүн асуулт асуухаар Улсын Их Хурлын даргад урьдчилан нэрээ бүртгүүлсэн байна. Ийн гишүүд асуулт асууж эхлэхийн өмнө хэлэлцэж байгаа асуудалтай холбогдуулан Улсын Их Хурал дахь АН-ын бүлэг хоёр өдрийн завсарлага авах хүсэлтээ танилцууллаа. Засгийн газрын бүрэлдэхүүний тухай хуульд өөрчлөлт оруулах тухай хуулийн төсөлтэй холбогдуулан тус бүлгээс тодорхой саналууд хүргүүлсэн болохыг Улсын Их Хурлын гишүүн, тус бүлгийн дарга О. Цогтгэрэл дурдаад “Парламент нь зөвшилцлийн талбар бөгөөд асуудлыг хэлэлцэх явцад дурдагдсан тоо баримтуудыг нягтлах, зөвшилцөх шаардлага байна” хэмээв. Монгол Улсын Их Хурлын чуулганы хуралдааны дэгийн тухай хууль дахь холбогдох зохицуулалтыг үндэслэн Засгийн газрын бүрэлдэхүүний тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүдийн анхны хэлэлцүүлгээс нэг өдрийн буюу 25-ны өдрийн 14.00 цаг хүртэл завсарлага өгөхөөр Улсын Их Хурлын дарга шийдвэрлэлээ. Нэгдсэн хуралдааны төгсгөлд Улсын Их Хурал дахь МАН-ын бүлгийн даргыг сонгосон тухай тогтоолыг Д. Амарбаясгалан дарга уншиж танилцуулав. Улсын Их Хурал дахь МАН-ын бүлэг 2025 оны 6 дугаар сарын 23-ны өдрийн ээлжит хуралдаанаараа Улсын Их Хурлын гишүүн Л. Мөнхбаатарыг тус бүлгийн даргын үүрэгт ажлаас чөлөөлж, хуралдаанд оролцсон гишүүдийн санал хураалтын дүнг үндэслэн Улсын Их Хурлын гишүүн Ж. Бат-Эрдэнийг Улсын Их Хурал дахь МАН-ын бүлгийн даргаар сонгосон байна хэмээн Улсын Их Хурлын Хэвлэл мэдээллийн газраас мэдээллээ."
  },
  {
    "id": "75133-1",
    "url": "https://www.parliament.mn/nn/75133/",
    "title": "Засгийн газрын бүрэлдэхүүний тухай хуульд өөрчлөлт оруулах тухай, Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслүүдийг хэлэлцэхийг дэмжлээ",
    "date": "2025-06-23",
    "category": "Хуралдааны тойм",
    "part": 1,
    "totalParts": 5,
    "content": "Улсын Их Хурлын чуулганы нэгдсэн хуралдаан өнөөдөр (2025.06.23) үдээс хойно болж, Засгийн газрын бүрэлдэхүүний тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүд, Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслийг хэлэлцэх, эсэх, Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн нэг дэх хэлэлцүүлгийг хийлээ. Чуулганы нэгдсэн хуралдааны эхэнд Улсын Их Хурлын дарга Д. Амарбаясгалан өргөн мэдүүлсэн хуулийн төслүүдийг холбогдох байнгын хороодод хуваарилсан талаар танилцууллаа. Засгийн газраас энэ сарын 20-ны өдөр өргөн мэдүүлсэн Нийслэл Улаанбаатар хотын замын хөдөлгөөний түгжрэлийг бууруулах, гэр хорооллыг орон сууцжуулах тухай хуульд нэмэлт, өөрчлөлт оруулах тухай хуулийн төсөл болон уг хуулийн төсөлтэй холбогдуулан боловсруулсан хуулийн төслүүдийг Төрийн байгуулалтын байнгын хороонд хуваарилсан байна. Чуулганы нэгдсэн хуралдааны эхэнд хэлэлцсэн Засгийн газрын бүрэлдэхүүний тухай хуульд өөрчлөлт оруулах тухай хуулийн төслийн талаар Монгол Улсын Ерөнхий сайд Г. Занданшатар танилцуулсан юм. Засгийн газрын үйл ажиллагаа тогтвортой байдал, залгамж чанар, шуурхай, тасралтгүй байх зарчимд үндэслэн бодлогын тогтвортой байдал, залгамж чанарыг хадгалах зорилгоор өмнөх Засгийн газрын бүтцийг зарчмын хувьд хэвээр үлдээж, бүрэлдэхүүнийг Ерөнхий сайд, Засгийн газрын 19 гишүүнтэй ажиллах нь зүйтэй гэж үзсэн тухай тэрбээр онцолж, 2024 оны долдугаар сарын 10-ны өдөр баталсан Засгийн газрын бүрэлдэхүүний тухай хуулийн 1 дүгээр зүйлийн Монгол Улсын сайд, Хяналт, үнэлгээний Үндэсний хорооны дарга, Монгол Улсын сайд, Боомтын сэргэлтийн Үндэсний хорооны дарга, Монгол Улсын сайд, 20 минутын хот Үндэсний хорооны дарга гэсэн 6, 7, 8 дахь заалтуудыг тус тус хүчингүй болгохоор хуулийн төсөлд тусгасныг дурдлаа. Засгийн газрын бүрэлдэхүүнд өөрчлөлт оруулахтай холбогдуулан Үндэсний баялгийн сан болон төрийн үйл ажиллагааны ил тод байдал, бүтээмж, нээлттэй засаглалын түншлэл, хөгжлийн бодлого, төлөвлөлт, Засгийн газрын үйл ажиллагааны хөтөлбөрийн хэрэгжилтийг хянах асуудлуудыг Монгол Улсын Тэргүүн Шадар сайд бөгөөд Эдийн засаг, хөгжлийн сайдын, хууль тогтоомж, Засгийн газрын шийдвэрийн биелэлтэд хяналт тавих асуудлыг Монгол Улсын сайд Засгийн газрын Хэрэг эрхлэх газрын даргын, хилийн бүс дэх тээвэр, логистикийн нэгдсэн сүлжээг хөгжүүлэх, хилийн боомтын хөгжлийн бодлого, төлөвлөлт, хилийн боомтын болон стратегийн орд газрыг холбосон дэд бүтцийн бүтээн байгуулалт, шинэчлэлийн асуудлыг Сангийн сайдын, хотын хэт төвлөрлийг сааруулах, нийгмийн үйлчилгээг 20 минутын дотор авах хүнд ээлтэй шинэ орчин, нөхцөлийг бүрдүүлэх, авто замын түгжрэлийг бууруулах асуудлыг Хот байгуулалт, барилга, орон сууцжуулалтын сайдын эрхлэх асуудалд тус тус хамааруулахаар тогтсон байна. Хууль тогтоолын төслүүдийг хэлэлцэх, эсэх тухай асуудлыг Төрийн байгуулалтын байнгын хорооны хуралдаанаар хэлэлцсэн талаарх санал, дүгнэлтийг Улсын Их Хурлын гишүүн Ц. Сандаг-Очир танилцуулав. Тус Байнгын хорооны хуралдаанаар хууль, тогтоолын төслүүдийг хэлэлцэх үед Улсын Их Хурлын гишүүн Э. Одбаяр төсөл нь өмнөх Засгийн газрын бодлогын уламжлалыг хадгалж байгаа эсэх, Засгийн газрын хяналт хэрэгжүүлэх газрыг Засгийн газрын Хэрэг эрхлэх газрын харьяанд ажиллуулах талаар, Улсын Их Хурлын гишүүн Б. Пүрэвдорж тус газрыг Эдийн засаг, хөгжлийн сайдад шилжүүлсэн талаар, Улсын Их Хурлын гишүүн Ж. Баярмаа төрийн албаны удирдах албан тушаалтнуудын тоог цөөлөх, төрийн албаны реформ, ажиллах хүчний дутагдалтай салбарын талаар, мөн 14 мега төсөл үргэлжлэх, эсэх талаар, Улсын Их Хурлын гишүүн Ө. Шижир буруу бүтэц, давхардсан чиг үүргийн улмаас улсад учирсан хохирол, хариуцлагын талаар асуулт асууж, хариулт авсан байна. Мөн Улсын Их Хурлын гишүүн Б. Баярбаатар төрийн албан хаагчдыг 9.0 хувиар бууруулах үндэслэл, шаардлагыг тодорхой болгох, эгэл жирийн төрийн албан хаагчид руу бус давхардсан чиг үүрэг бүхий удирдах албан тушаалтанд чиглүүлэх талаар саналаа илэрхийлжээ. Хуулийн төсөл болон хамт өргөн мэдүүлсэн хууль, тогтоолын төслүүдийн хэлэлцэх, эсэх талаар санал хураалт явуулахад Байнгын хорооны хуралдаанд оролцсон гишүүдийн олонх дэмжиж, үзэл баримтлалын хүрээнд хэлэлцэх нь зүйтэй гэж үзсэн байна. Монгол Улсын Ерөнхий сайдын илтгэл болон Төрийн байгуулалтын байнгын хорооны санал, дүгнэлттэй холбогдуулан Улсын Их Хурлын гишүүн Б. Пүрэвдорж, М. Нарантуяа-Нара, О. Цогтгэрэл, М. Ганхүлэг, Г. Ганбаатар, М. Бадамсүрэн, Ц. Мөнхтуяа, Ж. Золжаргал, Н. Батсүмбэрэл, Ж. Алдаржавхлан, П. Сайнзориг, Э. Одбаяр нар асуулт асууж, хариулт авлаа. Улсын Их Хурлын дэд дарга Б. Пүрэвдорж Засгийн газрын бүтэц, бүрэлдэхүүнтэй холбоотой асуудал бол төсвийн тодотголтой уялдах учир энэ талаар иргэд, олон нийтээр хэлэлцүүлж, Хууль тогтомжийн тухай хуулийн шийдвэрлэх шаардлагатай гэж үзэж байгаагаа илэрхийлээд, тэтгэврийн зээлийн өр, орлогын харьцаатай холбоотой асуудлаар Монголбанкны мөнгөний бодлогын зөвлөлөөс олон нийтэд мэдээлэл өгөхийг шаардав. Улсын Их Хурлын гишүүн М. Нарантуяа-Нара бүхий л салбарт 20.0 хувь хүртэл орон тооны цомхотгол хийхээр тооцсон нь ямар үндэслэлтэйг асууж, өмнө ажиллаж байсан сайд нарын ажилд өгч буй Ерөнхnй сайдын үнэлэлт, дүгнэлтийг тодруулж, хариулт авав. Мөн Улсын Их Хурлын гишүүн М. Ганхүлэг Засгийн газрын бүтэц, бүрэлдэхүүний тухай асуудал Үндсэн хуулийн зөрчил байгаа эсэхийг Ерөнхий сайдаас асууж тодруулж, үндэсний хороодыг татан буулгаснаар салбар дундын асуудлууд орхигдож, эзэнгүйдэх, ач холбогдол нь буурах нөхцөл үүсэхгэхгүй байхад анхаарахыг сануулсан бол Улсын Их Хурлын гишүүн Г. Ганбаатар цахим худалдааг хөгжүүлэх ямар бодлого хэрэгжүүлэхийг асууж, хэлэлцэж буй энэхүү хуулийн төслийг холбогдох хуульд нийцүүлэхийг зөвлөв. Улсын Их Хурлын гишүүн М. Бадамсүрэн эдийн засгийн хөгжлийг талаар ямар стратеги баримталж ажиллахыг Эдийн засаг, хөгжлийн сайдаас, Улсын Их Хурлын гишүүн Ц. Мөнхтуяа элсэлтийн ерөнхий шалгалт хуудуутай болсон, эсэх болон Боловсролын сайд П. Наранбаярыг огцруулах эсэх талаар Ерөнхий сайдаас, Улсын Их Хурлын гишүүн Ж. Золжаргал Засгийн газрын бүтцийн тухай хуулийг шинэчилж, сургалт, судалгаа, шинжлэх ухаан болон инновацийн бодлогын нэгдмэл байдлыг хангах тухай асуудлыг хөндөв. Улсын Их Хурлын гишүүн Н. Батсүмбэрэл Боловсролын сайд П. Наранбаярыг огцрох болзлоо хангасан гэдгийг баримт дуран өгүүлээд тэтгэврийн зээлтэй холбоотой асуудлыг тайлбар авлаа. Улсын Их Хурлын гишүүн Газрын харилцаа, геодези, зураг зүйн агентлагийг хэрхэн болон дэд сайд нарын орон тоог хэвээр хадгалах эсэхийг, Улсын Их Хурлын гишүүн П. Сайнзориг олон яамдад тарсан газрын харилцааг нэгтгэн цэгцлэх, үндэсний хороо, зөвлөлүүдийг татан буулгахдаа Боомтын сэргэлтийн Үндэсний хороог Сангийн яам хавсарга болгож тарамдуулахгүй байхад анхаарал тавихыг зөвлөсөн юм. Улсын Их Хурлын гишүүн Э."
  },
  {
    "id": "75133-2",
    "url": "https://www.parliament.mn/nn/75133/",
    "title": "Засгийн газрын бүрэлдэхүүний тухай хуульд өөрчлөлт оруулах тухай, Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслүүдийг хэлэлцэхийг дэмжлээ",
    "date": "2025-06-23",
    "category": "Хуралдааны тойм",
    "part": 2,
    "totalParts": 5,
    "content": "Одбаяр хуулийн төслийг дэмжихгүй байгаагаа илэрхийлж, олон тооны төрийн албан хаагчдыг цомхотгож, нөхөн төлбөр өгөх нь хэмнэлтийн зарчимд нийцэхгүй гэж үзэж байгаагаа илэрхийлсэн юм. Засгийн газарт Улсын Их Хуралд суудалтай намуудыг урихдаа ижил тэгш байх зарчмыг баримтлан ИЗНН-ын дарга Б. Батбаатарыг Шадар сайдаар томилох ёстой гэсэн байр суурь илэрхийлж, дэд сайдын орон тоог цомхотгох ёстой гэлээ. Улсын Их Хурлын гишүүд асуулт асууж хариулт авсны дараа дэмжих, дэмжихгүй байр сууриа илэрхийлж үг хэлсэн юм. Улсын Их Хурлын гишүүн Д. Рэгдэл хуулийн төслийг дэмжиж байгаагаа илэрхийлээд, шинжлэх ухааны асуудал ЭЗХЯ-ны эрхлэх асуудлын хүрээнд байсан нь үр дүнгүй байсныг онцлоод, цахимжуулалт нэмэгдэж байгаа хэрнээ төрийн алба томроод байгаад болон өмнөх Засгийн газрын үйл ажиллагаанд үнэлэлт, дүгнэлт өгөх шаардлагатайг сануулсан юм. Улсын Их Хурлын гишүүн С. Цэнгүүн нийт 36 салбарт үйл ажиллагаа явуулж байгаа төрийн өмчийн 99 компанийг өөрчлөн шинэчилж, засагалалыг сайжруулж, тэдгээр компаниуд болон зах зээлийг чөлөөлөх ажлыг 100 хоногийн дотор шийдвэрлэхийг Ерөнхий сайдад захьсан бол Улсын Их Хурлын гишүүн О. Амгаланбаатар төрийн албаны удирдах ажилтнуудын тоо тоймоо алдсаныг онцолж, Улсын Их Хурлын гишүүдийн тоог 100-гийн дотор болгож цөөлөх хуулийн төсөл боловсруулахаа илэрхийлэв. Засгийн газрын бүрэлдэхүүний тухай хуульд өөрчлөлт оруулах тухай хуулийн төсөл болон хамт өргөн мэдүүлсэн хууль, тогтоолын төслүүдийн талаарх Төрийн байгуулалтын байнгын хорооны санал, дүгнэлтийн дагуу үзэл баримтлалын хүрээнд хэлэлцэхийг дэмжих эсэх талаар санал хураалт явуулахад Улсын Их Хурлын чуулганы нэгдсэн хуралдаанд оролцсон гишүүдийн олонх дэмжлээ. Иймд хууль, тогтоолын төслүүдийг анхны хэлэлцүүлэгт бэлтгүүлэхээр Төрийн байгуулалтын болон Төсвийн байнгын хороонд шилжүүлэв. Дараа нь Засгийн газраас “яаралтай” горимоор хэлэлцүүлэхээр өргөн мэдүүлсэн Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслийг хэлэлцэх, эсэхийг хэлэлцэв. Хууль санаачлагчийн илтгэлийг Монгол Улсын сайд, Засгийн газрын Хэрэг эрхлэх газрын дарга С. Бямбацогт тавилаа. Тэрбээр илтгэлдээ, Монгол Улсын Их Хурлаас 2024 оны дөрөвдүгээр сард Гаалийн албан татвараас чөлөөлөх тухай хуулийг баталж, улаан буудайн гурил, мал, амьтны тэжээл, тэжээлийн нэмэлтийг гаалийн албан татвараас чөлөөлж, тоо хэмжээний болон хугацааны хязгаарлалтгүй импортлохоор болсон нь тухайн цаг үеийн хүндрэлтэй нөхцөл байдалд хүнсний гол нэрийн бүтээгдэхүүний хангамж, нийлүүлэлтийн тогтвортой байдлыг хангах, мал аж ахуйн салбарыг эрсдэлээс хамгаалах зорилгоо биелүүлснийг онцлоод, хууль зөвхөн улаан буудайн гурил үйлдвэрлэгчдийн үйл ажиллагаанд бус хөдөө аж ахуйн салбарын суурь үйлдвэрлэл болох газар тариалан, мал аж ахуйн болон тэжээлийн үйлдвэрлэл, техник тоног төхөөрөмж, ургамал хамгааллын бодис, бордооны ханган нийлүүлэлт зэрэг хөдөө аж ахуйн нийлүүлэлтийн сүлжээнд тогтворгүй байдал бий болгож байгааг дурдав. Монгол хүний анхдагч суурь хүнсний хэрэглээ нь стратегийн хүнс буюу малын мах, сүү, тарианы үр, улаан буудай, гурил, ундны ус бөгөөд эдгээрийг дотоодын үйлдвэрлэлээр хангах чадавхтай байх нь манай улсын хүнсний төдийгүй үндэсний аюулгүй байдлын нэгэн чухал илэрхийлэл гэж үзэж болохыг тэрбээр өгүүлж, цаашид энэхүү хуулийн үйлчлэл хугацаагүй үргэлжлэх дээрх стратегийн хүнсний үйлдвэрлэл, хангамжийн тогтолцоог гажуудуулж, манай улсын хүнсний баталгаат, аюулгүй байдлыг эрсдэлд оруулж, эмзэг болгож байгааг анхааруулсан юм. Түүнчлэн уг хуулийг үргэлжлүүлэн хэрэгжүүлэх нь Монгол Улсын Ерөнхийлөгчийн санаачилж, Улсын Их Хурал баталсан бодлого, зорилтуудтай уялдахгүй бөгөөд хүнс, хөдөө аж ахуйн салбарт оруулсан хөрөнгө оруулалтын үр дүнд сөргөөр нөлөөлж, аж ахуйн нэгж, үйлдвэрлэгч, малчид, тариаланчдыг өрийн дарамтад оруулах, хөдөөд ажлын байрыг бууруулах, хот сууринд шилжин ирэх хүн амын нягтрал нэмэгдүүлэх үр дагавартайг сайд тэмдэглэв. Тус салбарт байгалийн гамшиг, уур амьсгалын өөрчлөлт, олон улсын харилцаа, эдийн засгийн ээдрээтэй бөгөөд таамаглашгүй нөхцөл байдлаас олон эрсдэл учирч байгааг тэрбээр сануулж, 2025 оны хаврын тариалалт зургадугаар сарын 19-ний байдлаар 470 мянган га буюу 73.2 хувьтай, улаан буудай 264 мянган га буюу 85.3 хувьтай байгааг мэдээлэв. Гадаад улс орнууды геополитикийн нөхцөл, улс төрийн хурцадмал байдал, Оросын Холбооны Улсаас баримталж буй төрийн бодлого шийдвэрийн хүрээнд тодорхойгүй хугацаагаар улаан буудай малын тэжээлийн экспортыг хязгаарласан түүнчлэн валютын ханшийн өөрчлөлт зэргээс шалтгаалан импортын гурилын үнэ өсөх нөхцөл үүсэж байгааг мөн дурдаж, Гаалийн албан татвараас чөлөөлөх тухай хуулийг хүчингүй болсонд тооцох тухай хуулийн төслийг хүнс, хөдөө аж ахуйн салбарт үүссэн бодит байдлыг үндэслэн боловсруулсныг хэллээ. Түүнчлэн импортын хараат байдлаас ангижрах бодлогыг цаг ямагт авч хэрэгжүүлэх нь үндэсний эрх ашгийг хангах тусгаар улсын үүрэг бөгөөд цаашид импортын гурилын үнэ дотоодод үйлдвэрлэсэн гурилын үнээс хямд байх баталгаа байхгүй гэдгийг дурдав. Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслийг хэлэлцэх, эсэх асуудлыг Төсвийн байнгын хорооны хуралдаанаар хэлэлцсэн талаарх санал дүгнэлтийг Улсын Их Хурлын гишүүн Дав. Цогтбаатар танилцууллаа. Засгийн газар хуулийн үйлчлэх хугацааг тодорхой болгох зорилгоор уг хуулийн төслийг боловсруулсан байгааг онцлоод, хуулийн төсөл батлагдсанаар хүнс, хөдөө аж ахуйн салбарын хэвийн үйл ажиллагаа хангагдаж, хүн амын стратегийн хүнсний хэрэгцээг дотоодын үйлдвэрлэлээр тогтвортой хангах нөхцөл бүрдэж, орон нутагт ажлын байрыг хадгалах, газар тариалан, мал аж ахуй, гурил үйлдвэрлэлийн салбарт оруулсан хөрөнгө оруулалтын үр өгөөжийг нэмэгдүүлж, үндэсний эрх ашиг хангагдана гэж төсөл санаачлагч үзсэнийг тодорхойлов. Байнгын хорооны хуралдаанаар хуулийн төслийг хэлэлцэх үед Улсын Их Хурлын гишүүн Д. Пүрэвдаваа Улсын Их Хурлын гишүүдийн олонх дэмжээгүй хуулийн төслийг дахин өргөн мэдүүлсэн нь хууль, эрх зүйн хувьд шаардлага хангаж байгаа, эсэх талаар, Улсын Их Хурлын гишүүн З. Мэндсайхан 2026 оны хаврын тариалалтын мэдээгээр хүнсний ногооны тариалалт буурсан шалтгаан, тариалсан улаан буудайн чанар дотоодын гурил үйлдвэрлэлийн хэрэгцээ, шаардлагыг хангах, эсэх талаар, Улсын Их Хурлын гишүүн Р. Батболд энэ онд импортлох улаан буудайн хэмжээ дотоодын гурилын үйлдвэрүүдийн хэрэгцээг бүрэн хангах, эсэх, мөн манай улсад улаан буудай, гурил нийлүүлэх гадаад зах зээлийн талаар, Улсын Их Хурлын гишүүн Ж. Батжаргал салбарын яамнаас гурил импортлогч томоохон аж ахуйн нэгжүүдийн талаар, баримталж байгаа бодлого болон цаг агаарын хэт халалтаас шалтгаалсан намрын ургац хураалтын төсөөлөл хэрхэн өөрчлөгдөх тооцоолол хийж байгаа талаар асуулт асууж, хариулт авсан байна. Мөн Улсын Их Хурлын гишүүн Ц."
  },
  {
    "id": "75133-3",
    "url": "https://www.parliament.mn/nn/75133/",
    "title": "Засгийн газрын бүрэлдэхүүний тухай хуульд өөрчлөлт оруулах тухай, Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслүүдийг хэлэлцэхийг дэмжлээ",
    "date": "2025-06-23",
    "category": "Хуралдааны тойм",
    "part": 3,
    "totalParts": 5,
    "content": "Даваасүрэн 2024 онд батлагдсан Гаалийн албан татвараас чөлөөлөх тухай хуулийн нөлөөгөөр манай улсын хүнсний хэрэглээнд импортын гурилын хамаарал үүсэх, мөн валютын нөөцийг гадагш нь алдах эрсдэл үүсэж байгааг анхааруулж, Засгийн газраас баруун аймгуудын газар тариалан эрхлэгчдийг дэмжих бодлогыг хэрэгжүүлэх нь зүйтэй талаар үг хэлжээ. Санал хураалт явуулахад хуулийн төслийг үзэл баримтлалын хүрээнд хэлэлцэхийг Байнгын хорооны хуралдаанд оролцсон гишүүдийн олонх дэмжиж, чуулганы нэгдсэн хуралдаанд танилцуулж, хэлэлцүүлэх нь зүйтэй гэж үзсэн байна. Хууль санаачлагчийн илтгэл, Төсвийн байнгын хорооны санал, дүгнэлттэй холбогдуулан Улсын Их Хурлын гишүүн О. Цогтгэрэл, Д. Рэгдэл, М. Ганхүлэг, Д. Пүрэвдаваа, М. Бадамсүрэн нар асуулт асуув. Улсын Их Хурлын гишүүд үндэсний үйлдвэрлэлийг тооцох өртгийн тооцоолол, гурилын үнэ нэмэгдэхгүй байхаар хүнсний түүхий эдийн хангамж, хүртээмж, газар тариалангийн үйлдвэрлэлийг дэмжих, үндэсний үйлдвэрлэлээ нэг гараар дэмжиж, нөгөө гараараа унагахгүй байхад цаашид анхаарах, 19 нэр төрлийн бүтээгдэхүүнийг дотооддоо үйлдвэрлэх зорилтын хэрэгжилтийг хангах зэрэг олон талын асуудлыг хөндөж, хөгжлийн бодлогын уялдааг хангах, импорт, үйлдвэрлэлийн урьдчилсан төлөвлөлт, тооцооллыг сайжруулах, хувийн өмч, зах зээлийн чөлөөт өрсөлдөөнийг дэмжихэд анхаарал хандуулж ажиллах шаардлагатайг анхааруулж байлаа. Хуулийн төслийг дэмжиж байгаагаа илэрхийлэн Улсын Их Хурлын гишүүн Ж. Батжаргал үг хэлсэн юм. Тэрбээр мал ах ахуй, хөдөө аж ахуйн үйлдвэрлэлийн уламжлал, ололт амжилтын дурдаж, салбарын хөгжлийн түвшинг хадгалах төрийн тусгай бодлогыг авч хэрэгжүүлэх шаардлагатай байгааг дурдаж, хуулийн төслийг дэмжиж санал өгөхийг уриалав. Төсвийн байнгын хорооны саналаар хуулийн төслийг үзэл баримтлалын хүрээнд хэлэлцэхийг дэмжье гэсэн томьёоллоор санал хураахад чуулганы нэгдсэн хуралдаанд оролцсон гишүүдийн олонх дэмжив. Иймд хуулийн төслийг анхны хэлэлцүүлэгт бэлтгүүлэхээр Төсвийн байнгын хороонд шилжүүллээ. Үүний дараа Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийн нэг дэх хэлэлцүүлгийг хийлээ. Энэ талаарх танилцуулгыг Сангийн сайд Б. Жавхлан хийлээ. Тэрбээр танилцуулгадаа, улсын төсвийн 39 төсвийн ерөнхийлөн захирагч, 21 аймаг, сум, нийслэл, дүүргийн нийт 3718 төсөвт байгууллага, Үндэсний баялгийн сан, Төсвийн тогтворжуулалтын сан, Нийгмийн даатгалын сан, Эрүүл мэндийн даатгалын сангийн төсвийн гүйцэтгэлийг нэгдсэн төсвийн гүйцэтгэлийн тайланд, 5559 төсөвт байгууллага, 349 төсөл, сан, төрийн өмчийн 638 аж ахуйн нэгжийн тайланг Засгийн газрын санхүүгийн нэгдсэн тайланд хамруулсныг тоймлон мэдээлсэн юм. Монгол Улсын гадаад худалдааны нийт бараа эргэлт 2024 онд 27,4 тэрбум ам. долларт болж өмнөх оноос 12,1 хувиар өссөнөөр гадаад худалдааны тэнцэл 4,2 тэрбум ам. долларын ашигтай гарсан байна. Экспорт өмнө оны мөн үеэс 3,9 хувиар өсөж 15,8 тэрбум ам. долларт хүрэхэд зэсийн баяжмал, алт, төмрийн хүдрийн экспортын өсөлт голлон нөлөөлжээ. Төлбөрийн тэнцэл 622.0 сая ам. долларын ашигтай гарч өнгөрсөн жил 4,9 тэрбум ам. доллар байсан гадаад валютын улсын нөөц 2024 оны эцэст 5,5 тэрбум ам. доллар болж, түүхэн дээд хэмжээнд хүрчээ. Нэгдсэн төсвийн тэнцвэржүүлсэн орлого ба тусламжийн дүн 2024 онд 29670,8 тэрбум төгрөг, нийт зарлага ба цэвэр зээлийн дүн 30591,1 тэрбум төгрөг, нэгдсэн төсвийн нийт тэнцвэржүүлсэн тэнцэл 2451,0 тэрбум төгрөгөөр сайжирч 920,2 тэрбум төгрөгийн алдагдалтай гарсан ба сүүлийн гурван жилд дараалан төсвийн алдагдлыг үе шаттайгаар бууруулж ажилласан байна. Улсын төсвийн тэнцвэржүүлсэн орлого ба тусламжийн дүн 20533,0 тэрбум төгрөг, зарлага 21372,4 тэрбум төгрөг, нийт тэнцэл 1220,8 тэрбум төгрөгөөр сайжирч , улсын төсвийн 1283,3 тэрбум төгрөгийн алдагдалтай гарчээ. Олон улсын зээлжих зэрэглэлийн Пийч Рэйтингс болон ЭсЭнПи Глобал Рэйтингс агентлагууд Монгол Улсын зээлжих зэрэглэлийг 2024 онд B+, Mөдиз агентлаг B2 тогтвортой болгон тус тус нэг шатлалаар нэмэгдүүлжээ. Энэ нь Монгол Улсад гадаадын шууд хөрөнгө оруулалт татах олон улсын санхүүгийн зах зээлээс хүү багатай санхүүжилт босгох боломжийг нэмэгдүүлэх, улмаар төсөв, төлбөрийн тэнцэл, валютын ханшид эерэг нөлөө үзүүлэх таатай нөхцөлийг бүрдүүлсэн байна. Сангийн сайд танилцуулгадаа, Засгийн газраас авч хэрэгжүүлсэн өрийн зохицуулалтын арга хэмжээний дүнд жил ирэх тусам эрсдэлийн нэмэгдлийг бууруулж байна гээд, энэ нь ам. долларын эрсдэлгүй хөрөнгө оруулалтын өгөөжөөс давж буй хүүгийн хэмжээг харуулах бөгөөд Засгийн газрын 2021 онд гаргасан үнэт цаас 3,6 хувьтай, 2023 онд гаргасан үнэт цаас 3,6-4,9 хувьтай, 2025 онд гаргасан үнэт цаас 2,3 хувьтай тус тус тэнцэж байна гэлээ. Энэ нь олон улсын зах зээлд тогтмол оролцож хөрөнгө оруулагчдын итгэлийг нэмэгдүүлж байсантай шууд холбоотой гэдгийг тэрбээр тайлбарлаж, ингэснээр 2025 онд 8,5 хувьтай гарах боломжтой байсан үнэт цаасны хүүгийн түвшинг 6,625 болгон бууруулсан байна. Улсын Их Хурлаас 2024 онд Үндэсний баялгийн сангийн тухай хуулийг баталж, Ирээдүй өв сан, Хуримтлалын сан, Хөгжлийн сан гэх төрөлжсөн сангаас бүрдэх тогтолцоо бий болсныг Сангийн сайд Б. Жавхлан тэмдэглэж, Үндэсний баялгийн төрөлжсөн сангийн дансыг Монголбанканд байршуулж, тайлан 1341,9 тэрбум төгрөгийн орлогыг төвлөрүүлж, 495,6 тэрбум төгрөгийг Монголбанктай гэрээ байгуулан, хөрөнгийн удирдлагыг хэрэгжүүлж ажилласан бөгөөд оны эцсийн харилцах дансны үлдэгдэл 3979,4 тэрбум төгрөг болжээ. Засгийн газрын 2024 оны 224 дүгээр тогтоолоор Монгол Улсын иргэн бүрд хуримтлалын нэрийн данс үүсгэх, хөтлөх, сангаас зарцуулалт хийх журмыг баталж, хуримтлалын сангаас нэрийн данс үүсгэн иргэн бүрд 138993 төгрөгийг хуваарилсан байна. Засгийн газрын хилийн боомтуудын нэвтрэх хүчин чадлыг сайжруулж, Замын-Үүд, Гашуунсухайт боомтын импортын тээврийн хэрэгслийн есөн гарцыг 23, экспортын таван гарцыг 27, нүүрс тээврийн хэрэгсэл нэвтрүүлэх экспортын зургаан гарцыг 10 болгон өргөтгөж, Шивээхүрэн боомтын хилийн шалган нэвтрүүлэх 8 хаалгыг шинээр ашиглалтад оруулснаар экспортыг нэмэгдүүлэхэд онцгой ач холбогдолтой болжээ. Үүний үр дүн 2024 онд нүүрсний экспорт 83,8 сая тоннд хүрч, өмнөх оноос 20 хувиар, Оюутолгойн далд уурхайн нөлөөгөөр зэсийн баяжмалын экспорт 2024 онд 1695,0 мянган тоннд хүрч өмнөх оноос 11,0 хувиар, олборлолт нэмэгдсэнтэй холбоотойгоор төмрийн хүдрийн экспортын биет хэмжээ 7511,0 мянган тоннд хүрч, өмнөх оноос 31 хувиар тус тус өссөн байна. Иргэдийн нийгмийн баталгааг сайжруулах, төрийн албан хаагчдын цалин, нийгмийн даатгалын сангаас олгох тэтгэвэр тэтгэмжийг инфляцын түвшинтэй уялдуулан нэмэгдүүлэх хүрээнд төрийн нийтлэг үйлчилгээний албан хаагчдын цалин 20 хувиар, бусад төрийн албан хаагчдын цалинг 10 хувиар, нийгмийн даатгалын сангаас олгож байгаа тэтгэвэр, тэтгэмжийг 100 мянган төгрөгөөр, нийгмийн халамжийн сангаас олгож байгаа дөрвөн төрлийн халамжийн тэтгэвэр тэтгэмжийг 10 хувиар тус тус нэмэгдүүлжээ."
  },
  {
    "id": "75133-4",
    "url": "https://www.parliament.mn/nn/75133/",
    "title": "Засгийн газрын бүрэлдэхүүний тухай хуульд өөрчлөлт оруулах тухай, Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслүүдийг хэлэлцэхийг дэмжлээ",
    "date": "2025-06-23",
    "category": "Хуралдааны тойм",
    "part": 4,
    "totalParts": 5,
    "content": "Орон нутагт ажилласны нэмэгдлийг хөдөөгийн сумдад ажиллаж байгаа төрийн захиргааны үйлчилгээний болон улс төрийн албан тушаал эрхэлдэг төрийн албан хаагчдад тухайн эрхэлж байгаа албан тушаалын үндсэн цалингийн 40 хувиар, аймгийн төвийн болон нийслэлийн алслагдсан Багануур, Багахангай, Налайх дүүрэгт ажиллаж байгаа төрийн захиргааны үйлчилгээний болон улс төрийн албан тушаал эрхэлдэг төрийн албан хаагчдад тухайн эрхэлж байгаа албан тушаалын үндсэн цалингийн 20 хувиар бодож сар бүр олгохоор шийдвэрлэсний дагуу 101,4 мянган төрийн албан хаагчдад улсын төсвөөс 239,9 тэрбум төгрөгийн нэмэгдэл олгосон байна. Бүс нутгийн онцлогт тулгуурласан хөгжлийг дэмжих хөрөнгө оруулалтын төсөл, арга хэмжээг хэрэгжүүлснээр хангайн бүсийн 179 төсөл арга хэмжээг 292,0 төгрөгөөр 85 хувийн, баруун бүсийн 294 төсөл арга хэмжээг 448,4 тэрбум төгрөгөөр 70 хувийн, хойд бүсийн 160 төсөл арга хэмжээг 210,0 тэрбум төгрөгөөр 76 хувийн, төвийн бүсийн 153 төсөл арга хэмжээг 410,0 тэрбум төгрөгөөр 79 хувийн, зүүн бүсийн 117 төсөл арга хэмжээг 427,6 тэрбум төгрөгөөр 85 хувийн, говийн бүсийн 88 төсөл арга хэмжээг 371,4 тэрбум төгрөгөөр буюу 88 хувийн, Улаанбаатар хотод 380 төсөл арга хэмжээг 2412,4 тэрбум төгрөгөөр буюу 86 хувийн гүйцэтгэлтэй гарчээ. Улсын төсвийн хөрөнгө оруулалтаар 2024 онд 1320 төсөл арга хэмжээнээс шинээр хэрэгжүүлсэн 712 төсөл арга хэмжээнд 1687,0 тэрбум төгрөг, өмнөх онуудад шилжин хэрэгжиж буй 600 төсөл арга хэмжээнд 1406,5 тэрбум төгрөгийн санхүүжилтийг тус тус олгож, гүйцэтгэл 80,3 хувийн биелэлттэй гарсан байна. Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайланд хийсэн аудитын дүгнэлт, зөвлөмжийг Монгол Улсын Ерөнхий аудитор С. Магнайсүрэн танилцуулав. Үндэсний Аудитын газраас Монгол Улсын 2024 оны нэгдсэн төсвийн гүйцэтгэлд Төсвийн тухай хуулийн дагуу аудитыг гүйцэтгэж, тухайн оны нэгдсэн төсвийн нийт тэнцвэржүүлсэн орлого ба тусламжийн дүнг 29 их наяд 670,8 тэрбум төгрөг, нийт зарлага ба цэвэр зээлийн дүнг 30 их наяд 591,10 тэрбум төгрөгөөр баталгаажуулсан байна. Монгол Улсын 2024 оны нэгдсэн төсвийн нийт орлого ба тусламжийн дүн өмнөх оноос 29 хувиар өссөн, тайлант онд төлөвлөснөөс 534,5 тэрбум төгрөгөөр тасарсан боловч Үндэсний баялгийн санд 1 их наяд 341,9 тэрбум төгрөгийн орлого төвлөрүүлсэн байна. Нэгдсэн төсвийн нийт зарлага ба цэвэр зээлийн дүн 30 их наяд 591,1 тэрбум төгрөгт хүрч, өмнөх оноос 35,9 хувиар өссөн нь цалин хөлс 3 их наяд 41 тэрбум төгрөг, хөрөнгийн зардал 2 их наяд 782,6 тэрбум төгрөг, бараа, үйлчилгээний бусад зардал 1 их наяд 430,5 тэрбум төгрөгөөр нэмэгдсэнтэй холбоотой байна. Нэгдсэн төсвийн тэнцвэржүүлсэн нийт тэнцэл 920,3 тэрбум төгрөгийн алдагдалтай буюу ДНБ-ий 1,2 хувьтай тэнцэж байгаа нь Төсвийн тогтвортой байдлын тухай хуульд заасан хязгаарт багтжээ. Засгийн газрын өрийн нэрлэсэн үнээр илэрхийлсэн үлдэгдэл 33 их наяд 399,9 тэрбум төгрөг буюу ДНБ-ий 41,8 хувьтай тэнцэж байгаа нь Монгол Улсын нэгдсэн төсвийн 2024 оны төсвийн хүрээний мэдэгдэлд заасан хязгаарт багтаж Засгийн газрын өрийн нийт хэмжээнээс 14 их наяд 195129,5 тэрбум төгрөгөөр бага байна. Монгол Улсын 2024 оны төсвийн тухай хуульд 27 төсвийн ерөнхийлөн захирагчийн төсвийн багцад тухайн онд шинээр хэрэгжих 712, он дамжин хэрэгжих 607, нийт 11 их наяд 579,7 тэрбум төгрөгийн төсөвт өртөгтэй 1319 төсөл , арга хэмжээг тайлант онд 3 их наяд 828,6 төг тэрбум төгрөгөөр санхүүжүүлэхээр баталснаас гүйцэтгэлээр 62,7 хувийн санхүүжилтийг олгож, хэрэгжүүлж дуусахаар төлөвлөсөн 579 төсөл арга хэмжээний хэрэгжилт 69,0 хувьтай буюу хангалтгүй байна. Мөн Засгийн газрын 2024 оны санхүүгийн нэгтгэсэн тайлан, Нийгмийн болон Эрүүл мэндийн даатгалын сан 61 төсвийн ерөнхийлөн захирагчийн санхүүгийн нэгтгэсэн тайлан, тэдгээрийн харьяа байгууллагуудын нийт 6832 санхүүгийн тайланг аудитад хамруулжээ. Төсвийн ерөнхийлөн захирагчдын санхүүгийн тайланд хийсэн аудитаар өөрчлөлтгүй 33, хязгаарлалттай 29, сөрөг нэг дүгнэлт өгсөн бөгөөд Засгийн газрын санхүүгийн нэгтгэсэн тайлангийн аудитаар нийт 9 их наяд 292,1 тэрбум төгрөгийн зөрчил илэрсэн тул хязгаарлалттай дүгнэлт өгсөн байна. Аудитаар Улсын Их Хуралд таван асуудлыг толилуулж, Монгол улсын Ерөнхий сайдад 20, тэргүүн Шадар сайд бөгөөд Эдийн засгийн хөгжлийн сайдад тав, Сангийн сайдад 18, Аж үйлдвэр, эрдэс баялгийн сайдад нэг, Хууль зүй, дотоод хэргийн сайдад нэг, Монгол Улсын сайд, Хяналт үнэлгээний үндэсний хорооны даргад хоёр, Эрүүл мэндийн сайд бөгөөд Эрүүл мэндийн даатгалын Үндэсний зөвлөлийн даргад нэг, бусад төсвийн ерөнхийлөн захирагч нарт дөрвөн зөвлөмжийг тус тус хүргүүлсэн байна. Төрийн аудитын байгууллагаас өмнөх жилүүдэд Засгийн газар бүх шатын төсвийн захирагч нарт өгсөн аудитын шийдвэрийн хэрэгжилт хангалтгүй зөрчил давтагдан гарч байгаа тул Улсын Их Хурлаас аудитын мөрөөр авч хэрэгжүүлэх арга хэмжээний хүрээнд дараах асуудлаар Засгийн газарт чиглэл өгч хүргүүлж төсвийн сахилга батыг дээшлүүлэх шаардлагатай байна гэж Ерөнхий аудитор С. Магнайсүрэн дурдлаа. -Нэгдсэн төсвийн гүйцэтгэл нь Төсвийн тухай хууль болон Төсвийн тогтвортой байдлын тухай хуульд заасан тусгай шаардлагыг хангаж байгаа боловч тухайн жилийн Төсвийн тухай хуулийг батлах, нэмэлт өөрчлөлт оруулахдаа төсвийн хүрээний мэдэгдлийг өөрчилснөөс дунд хугацааны төсвийн төлөвлөлтийн үр нөлөөг бууруулж, төсвийн тогтвортой байдлын зарчмыг алдагдуулж байгааг анхаарч, цаашид нэгэнт тогтсон бодлогоо баримталж хэрэгжилтийг хангуулах -Уур уурхайн салбараас хэт хамааралтай төсвийн орлогын бүтцэд оновчтой зохион байгуулалт хийж төсвийн үр ашиггүй зардлыг бууруулах бодлогын зорилтыг хэрэгжүүлэх -Төсөвлөлтийн шаардлага хангаагүй төсөл арга хэмжээг улсын төсвийн хөрөнгө оруулалтын төлөвлөгөөнд тусгаж батлуулахгүй байх, хуулийн шаардлагын хэрэгжилтийг бүрэн хангах -Дампуурсан банк, хадгаламж, зээлийн хоршоодын хохирогчдоос үүссэн авлага барагдуулах ажил зогсонги байдалтай байгаад дүгнэлт хийж, асуудлыг шийдвэрлэх гарц, шийдлийг гаргаж, шуурхай шийдвэрлэх арга хэмжээ авах -Гадаадын дамжуулан зээлээс олон жилийн насжилттай, хугацаа хэтэрсэн, эргэн төлөлт хийгдээгүй, тооцоо нийлж баталгаажаагүй авлагын асуудлыг хууль тогтоомжид заасны дагуу үе шаттай шийдвэрлэх -Төсвийн ерөнхийлөн захирагч нарын хэрэгжүүлэх хөтөлбөр хөтөлбөрийн хүрэх үр дүнгийн талаарх чанарын болон тоон үзүүлэлтийн зорилтот түвшнийг хангахуйц төсөв батлагдсан боловч зарим хөтөлбөр арга хэмжээ зорилтот түвшинд хүрээгүй хэрэгжилтэд хяналт шинжилгээ хийж үнэлдэггүй байдлыг халж, батлагдсан төсвийг үр ашигтай хэрэгжүүлэх -Дотоод аудитын эрх зүйн орчин бүрдээгүй, тогтолцоо төлөвшөөгүй, хараат бус байдал хангагдаагүйгээс зөвхөн санхүүгийн хяналт шалгалтыг гүйцэтгэж, засаглалыг сайжруулах, эрсдэлийг удирдах үндсэн чиг үүргийн хэрэгжилт хангалтгүй байгаад анхаарч, энэ чиглэлд бодлогын арга хэмжээ авч хэрэгжүүлэх -Аудитын зөвлөмжүүдийг хэрэгжүүлэх нь зөвхөн аудитын зорилт биш, төрийн өмч, санхүү, төсвийн удирдлагыг сайжруулах үндэслэл болохыг Ерөнхий аудитор С."
  },
  {
    "id": "75133-5",
    "url": "https://www.parliament.mn/nn/75133/",
    "title": "Засгийн газрын бүрэлдэхүүний тухай хуульд өөрчлөлт оруулах тухай, Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслүүдийг хэлэлцэхийг дэмжлээ",
    "date": "2025-06-23",
    "category": "Хуралдааны тойм",
    "part": 5,
    "totalParts": 5,
    "content": "Магнайсүрэн дүгнэж, иймд аудитын зөвлөмжийн хэрэгжилтийг хангах асуудлыг хууль, бодлогын түвшинд дэмжиж, хэрэгжилтийг хангах, хэрэгжилтэд хяналт тавих, хариуцлага тооцох тогтолцоонд дүн шинжилгээ хийх, төрийн өмч, төсвийн хөрөнгийг үр ашигтай хариуцлагатай удирдах менежментийг төлөвшүүлэх шаардлагатай байна гэсэн юм. Сангийн сайдын танилцуулга, Ерөнхий аудиторыг дүгнэлт, зөвлөмжтэй холбогдуулан Улсын Их Хурлын гишүүд асуулт асууж, үг хэллээ. Улсын Их Хурлын гишүүн Б. Жаргалан, С. Эрдэнэбат, Д. Батбаяр, Д.Үүрийнтуяа, Ж. Батжаргал, Ж. Баярмаа, Л. Соронзонболд, Д. Энхтуяа, Б. Мөнхсоёл, М. Мандхай, Б. Пунсалмаа, Ц. Сандаг-Очир, Л. Энхнасан, О. Саранчулуун, Дав. Цогтбаатар, Б. Бейсен, Улсын Их Хурлын дэд дарга Х. Булгантуяа нар аудитын дүгнэлтэд дурдагдсан алдаа, зөрчлийн талаар тодруулан асууж, удаа дараа давтагдаж, улам өсөн нэмэгдэж буй эдгээр алдаа зөрчлийг цаашид хэрхэн арилгах, холбогдох албан тушаалтан, төсвийн захирагч нарт ямар хариуцлага тооцох тухай асуудлыг хөндөн ярьсан юм. Үүний хүрээнд эрүүл мэндийн салбарын их хэмжээний өрийн үлдэгдэл, боловсролын салбарын төсвийн хэт тэлэлт, зориуулалт бус зарцуулалт, хөдөө аж ахуйн салбарт гарсан 28.7 хувийг агшилт, Засгийн газрын өр, гадаадаас авсан ашиглагдаагүй зээлүүд, түүнд төлж буй хүүгийн төлбөрүүд, тендерийн хуулийн зөрлүүд, баригдаж гүйцээлгүй олон жил өнжиж буй барилгууд гэх мэт аудитын дүгнэлтэд дурдагдсан төсөл, хөрөнгө оруулалтын олон алдаа зөрчлийг дурдаж, цаашид хэрхэх гарц, шийдлийг эрэлхийлэн ярилцсан юм. Монгол Улсын Ерөнхий аудитор С. Магнайсүрэн зарим зөрчил дутагдал олон жил давтагдаж, жл ирэх тусам архагших байдалтай байгааг онцлон тэмдэглэж, энэ нөхцөл байдлыг нэг тийш шийдвэрлэх нь зүйтэй гэж үзэн, дээр дурдсан зөвлөмж саналыг оруулж буйгаа дурдаж байлаа. Улсын Их Хурлын гишүүд асуулт асууж, үг хэлж дууссанаар Монгол Улсын 2024 оны нэгдсэн төсвийн гүйцэтгэл, Засгийн газрын 2024 оны санхүүгийн нэгтгэсэн тайлан болон “Монгол Улсын 2024 оны төсвийн гүйцэтгэл батлах тухай” Улсын Их Хурлын тогтоолын төслийг хоёр дахь хэлэлцүүлэгт бэлтгүүлэхээр Төсвийн зарлагын хяналтын дэд хороо болон бусад Байнгын хороонд шилжүүлэв гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": "75115-1",
    "url": "https://www.parliament.mn/nn/75115/",
    "title": "Стандартчилал, техникийн зохицуулалт, тохирлын үнэлгээний итгэмжлэлийн тухай хуулийн шинэчилсэн найруулгын төслийг анхны хэлэлцүүлэгт шилжүүлэв",
    "date": "2025-06-20",
    "category": "Хуралдааны тойм",
    "part": 1,
    "totalParts": 2,
    "content": "Улсын Их Хурлын 2025 оны хаврын ээлжит чуулганы өнөөдрийн (2025.06.20) үдээс хойших нэгдсэн хуралдааны эхэнд Улсын Их Хурлын дарга Д. Амарбаясгалан Монгол Улсын Их Хурлын чуулганы хуралдааны дэгийн тухай хуулийн 33.1-т “Засгийн газрын хуралдааны шийдвэрийг үндэслэн Ерөнхий сайд үндэсний эдийн засгийн аюулгүй байдлыг хангахтай холбогдуулан хуулийн төслийг яаралтай хэлэлцүүлэхээр Улсын Их Хуралд бичгээр хүсэлт тавьсан бол Улсын Их Хурлын дарга төслийг чуулганаар яаралтай хэлэлцэх эсэхийг нэгдсэн хуралдаанд оруулж, хуралдаанд оролцсон гишүүдийн олонхын саналаар шийдвэрлүүлнэ” гэсний дагуу Монгол Улсын Ерөнхий сайд Г. Занданшатар 2025 оны 6 дугаар сарын 20-ны өдөр Засгийн газрын бүрэлдэхүүний тухай хуульд өөрчлөлт оруулах тухай хуулийн төсөл болон уг хуулийн төсөлтэй холбогдуулан боловсруулсан хууль тогтоолын төслүүдийг Улсын Их Хурлын чуулганаар яаралтай хэлэлцүүлэхээр өргөн мэдүүлснийг танилцуулав. Ингээд дээрх хууль тогтоолын төслүүдийг яаралтай хэлэлцэхийг дэмжих, эсэхээр санал хураалт явуулахад, хуралдаанд оролцсон гишүүдийн олонх дэмжлээ. Дараа нь Засгийн газраас өргөн мэдүүлсэн Стандартчилал, техникийн зохицуулалт, тохирлын үнэлгээний итгэмжлэлийн тухай хууль (Шинэчилсэн найруулга)-ийн төсөл болон хамт өргөн мэдүүлсэн хуулийн төслүүдийн хэлэлцэх эсэхийг хэлэлцсэн. Хуулийн төслийн талаар Улсын Их Хурлын гишүүн, Засгийн газрын гишүүн, Монгол Улсын Шадар сайд С. Амарсайхан танилцуулав. Тэрбээр танилцуулгадаа, Засгийн газраас дэвшүүлсэн нэг улс, нэгдсэн стандарт, шинэ хөгжил, шинэ боломж зорилтын гол цөм нь дотоодын үйлдвэрлэлийн өсөлтийг дэмжих, экспортын өрсөлдөх чадавхыг нэмэгдүүлэх, иргэдийн аюулгүй байдал, чанартай хэрэглээг хангах явдал юм. Үүний тулд бид бодлогын суурь тогтолцоог шинэ түвшинд гаргаж өөрчлөлт, шинэчлэлтийг энэ салбарт зайлшгүй хийх нөхцөлтэй нүүр тулж байгааг дурдсан. Мөн 2017 онд батлагдсан хуульд стандартыг сонгон хэрэглэх зарчмыг баримталж ирсэн. Гэвч амьдрал дээр энэхүү зохицуулалт нь иргэн, аж ахуйн нэгж, төрийн хяналт зэрэг давхардсан олон ойлгомжгүй нөхцөл байдлыг иргэд, нийгмийн дунд бий болгож, ойлголтын зөрүү үүсгэж, хэрэгжилтийн тодорхойгүй байдлыг үүсгэж, улмаар хүний амь нас, эрүүл мэнд, хүрээлэн буй орчинд бодит эрсдэл үүсгэсээр байна гэв. Монгол Улсын Шадар сайдын Ажлын алба, Стандарт хэмжил зүйн газраас 2020 онд хийсэн судалгаагаар Монгол Улсад хүчин төгөлдөр мөрдөгдөж байгаа 6733 стандарт байгаа бөгөөд үүний 80 орчим хувь нь хэрэгжих боломжгүй, зайлшгүй шинэчлэх шаардлагатай, нийгмийн бүхий л салбарт өөрчлөх анхаарах зайлшгүй асуудал байгаа нь тодорхой болсон. Үүнээс зөвхөн 20 орчим хувь нь шинэчлэгдсэн. Жишээ нь, эрүүл мэндийн салбарт үйл ажиллагаа явуулж байгаа нийт 400 орчим лабораториос ердөө 35 нь стандартын шаардлага хангасан, олон улсын итгэмжлэлийн нөхцөл байдлыг хангасан, хүнсний лабораторийн 35 хувь нь л итгэмжлэгдсэн байна. Хяналт баталгаажуулалтын тогтолцоо нэг мөр биш, олон эх сурвалжтай, давхардсан бүтэцтэй, эрх зүйн зөрчилтэй хэвээр байна. Үүнээс гадна эрүүл мэндийн салбарт 686 стандарт хэрэгжиж байгаа бөгөөд үүний 479-ийг шинэчлэх шаардлагатай бөгөөд эмчилгээ, оношилгооны чиглэлээр эмнэлгийн аюулгүй байдал, иргэдийн үйлчилгээний чанарыг хангах боломж нөхцөл бүрдээгүй байгааг Шадар сайд танилцуулгадаа онцлоод иймд өнөөдрийн байдлыг өөрчлөх, суурь шинэчлэл хийх, олон улсын түвшний тогтолцоонд шилжих шаардлагатай хэмээн үзэж, хуулийн шинэчилсэн найруулгын төслийг дараах зарчимд тулгуурлан боловсруулсан гэлээ. Нэгдүгээрт, Энэхүү хуулийн төсөл нь стандартыг сонголт биш, заавал мөрдөх, сонгосон бол хэрэгжүүлдэг байх, чанар, стандарт, аюулгүй байдлыг хангадаг байх, үйлдвэрлэгч, бүтээгдэхүүн нийлүүлэгчдийн хариуцлага, хэрэглэгчийн аюулгүй байдлын хяналт, зохицуулалт, итгэмжлэлийн тогтолцоог боловсронгуй болгох боломж нөхцөл бүрдэнэ. Үүний зэрэгцээ үндсэн болон олон улсын стандарт техникийн зохицуулалтыг уялдуулан хэрэглэх нөхцөлийг ч бүрдүүлэх юм. Цахим шилжилт, хиймэл оюун ухаанд суурилсан шинэ үеийн стандартын үйлчилгээний үндэс суурийг тавьж, импортоор оруулж ирж байгаа бараа бүтээгдэхүүнүүдийг мэдээлэл, технологи, хиймэл оюун ухаанд суурилан хүний оролцоогүйгээр хянаж, шаардлагатай арга хэмжээг авах тогтсон нэгдсэн бүтцийг бий болгох боломжмийг бүрдүүлнэ гэлээ. Хоёрдугаарт, Хуулийн төсөлд туссан гол шинэчлэлүүд нь стандартыг дагаж мөрдөх зохицуулалтыг хуульчилж, хэрэгжилт, хяналтыг эрх бүхий байгууллагаар дамжуулан баталгаажуулахаас гадна мэргэжлийн байгууллагууд, хувийн хэвшил, иргэний нийгмийн байгууллагуудаар хэрэгжүүлэх ажлуудын нэр, заалт, салбар, хэм хэмжээ тодорхой болох боломж бүрдэх юм. Стандартыг улсын хэмжээнд нэг мөр болгох, мөрдөх, давхардалгүй нэгдсэн тогтолцоог ч бий болгоно. Стандарт тохирлын үнэлгээ, итгэмжлэлийн байгууллагын эрх, үүргийг тодорхой болгож, орон нутаг, бүсийн түвшинд хэрэгжилтийг хариуцах бүтэц, хяналт, оролцоог нэмэгдүүлнэ. Олон улсын итгэмжлэл магадлан итгэмжлэлийн байгууллагуудтай харилцан хүлээн зөвшөөрөгдөх эрх зүйн үндэс бий болно. Техникийн шаардлагыг ч олон улсын стандарт хөгжлийн түвшинд хүргэх боломжийг бий болгоно гэж байлаа. Гуравдугаарт, Энэхүү шинэчлэлийг хийснээр иргэдийн хэрэглээний чанар, аюулгүй байдал, эрүүл мэнд, үндэсний аюулгүй байдал баталгаатай болно. Дотоодын үйлдвэрлэл, экспорт, хилийн хяналтын нэвтрэлт сайжирч, гаднын зах зээлд өрсөлдөх чадвар нэмэгдэнэ. Үндэсний үйлдвэрлэлийн эрчимтэй хөгжлийг ч бий болгоно. Авлигын эрсдэл буурч, төрийн хяналтын ил, тод байдал, үйлчилгээний хүртээмж илүү сайжирна. Иргэд, аж ахуйн нэгжүүдэд төрийн стандарт шалгуур зохицуулалт ил тод, ойлгомжтой, нэг бүр хэрэгжих боломж бүрдэхээс гадна зах зээлийн зарчмаар нь иргэд хяналтаа тавьж, аж ахуйн нэгж байгууллагууд хэрэгжүүлж, төр өөрөө ил тод, хүнд сурталгүй, авлигагүй системийг бий болгоход стандарт өөрөө асар өндөр ач холбогдолтой гэдгийг Шадар сайд онцолсон. Дараа нь Эдийн засгийн байнгын хорооны санал, дүгнэлтийг Улсын Их Хурлын гишүүн О. Батнайрамдал танилцуулав. Тэрбээр, Монгол Улсын Засгийн газраас 2025 оны 05 дугаар сарын 16-ны өдөр Улсын Их Хуралд өргөн мэдүүлсэн Стандартчилал, техникийн зохицуулалт, тохирлын үнэлгээний итгэмжлэлийн тухай (Шинэчилсэн найруулга) хуулийн төсөл болон хамт өргөн мэдүүлсэн бусад хуулийн төслүүдийг үзэл баримтлалын хүрээнд хэлэлцэх эсэх асуудлыг Эдийн засгийн байнгын хороо 2025 оны 06 дугаар сарын 10, 17-ны өдрийн хуралдаанаараа хэлэлцсэн гэж байлаа."
  },
  {
    "id": "75115-2",
    "url": "https://www.parliament.mn/nn/75115/",
    "title": "Стандартчилал, техникийн зохицуулалт, тохирлын үнэлгээний итгэмжлэлийн тухай хуулийн шинэчилсэн найруулгын төслийг анхны хэлэлцүүлэгт шилжүүлэв",
    "date": "2025-06-20",
    "category": "Хуралдааны тойм",
    "part": 2,
    "totalParts": 2,
    "content": "Мөн Байнгын хорооны хуралдаанаар хуулийн төслийг үзэл баримтлалын хүрээнд хэлэлцэхийг дэмжих эсэх асуудлаар санал хураалт явуулахад Стандартчилал, техникийн зохицуулалт, тохирлын үнэлгээний итгэмжлэлийн тухай /Шинэчилсэн найруулга/ хуулийн төслийг 77хувь, Автотээврийн тухай хуульд өөрчлөлт оруулах тухай хуулийн төслийг 78.6 хувь, Байгаль орчныг хамгаалах тухай хуульд өөрчлөлт оруулах тухай хуулийн төслийг 71.4 хувь, Баяжуулсан хүнсний тухай хуульд өөрчлөлт оруулах тухай хуулийн төслийг 78.6 хувь, Гэр бүлийн хүчирхийлэлтэй тэмцэх тухай хуульд өөрчлөлт оруулах тухай хуулийн төслийг 78.6 хувь, Монгол хэлний тухай хуульд өөрчлөлт оруулах тухай хуулийн төслийг 71.4 хувь, Стандартчилал, техникийн зохицуулалт, тохирлын үнэлгээний итгэмжлэлийн тухай хуулийг дагаж мөрдөх журмын тухай хуулийн төслийг 66.7 хувь, Тамхины хяналтын тухай хуульд өөрчлөлт оруулах тухай хуулийн төслийг 80 хувь, Хот, суурины ус хангамж, ариутгах татуургын ашиглалтын тухай хуульд өөрчлөлт оруулах тухай хуулийн төслийг 80 хувь, Хууль хүчингүй болсонд тооцох тухай хуулийн төсөл, Хүнсний бүтээгдэхүүний аюулгүй байдлыг хангах тухай хуульд өөрчлөлт оруулах тухай хуулийн төслийг 80 хувийн саналаар тус тус хуралдаанд оролцсон гишүүдийн олонх дэмжиж, хуулийн төслүүдийг Улсын Их чуулганы нэгдсэн хуралдаанаар хэлэлцүүлэх нь зүйтэй гэж үзсэнийг онцлов. Хуулийн төсөл болон Байнгын хорооны санал, дүгнэлттэй холбогдуулан Улсын Их Хурлын гишүүн О. Цогтгэрэл, П. Сайнзориг, О. Саранчулуун, О. Номинчимэг, Ц. Идэрбат, Л. Соронзонболд, Б. Уянга, Д.Үүрийнтуяа, Г. Очирбат, Г. Хосбаяр, М. Мандхай, Б. Пунсалмаа, Б. Хэрлэн, Д. Ганмаа, Г. Уянгахишиг, Н. Батсүмбэрэл нар асуулт асууж, хариулт авсан. Ингээд Стандартчилал, техникийн зохицуулалт, тохирлын үнэлгээний итгэмжлэлийн тухай хууль (Шинэчилсэн найруулга)-ийн төсөл болон хамт өргөн мэдүүлсэн хуулийн төслийг үзэл баримтлалын хүрээнд хэлэлцэхийг хуралдаанд оролцсон гишүүдийн олонх тус тус дэмжив. Иймд хуулийн төслүүдийг анхны хэлэлцүүлэгт бэлтгүүлэхээр Эдийн засгийн байнгын хороонд шилжүүлснээр хуралдаан өндөрлөв хэмээн Улсын Их Хурлын Хэвлэл мэдээллийн газраас мэдээлэв."
  },
  {
    "id": "75107-1",
    "url": "https://www.parliament.mn/nn/75107/",
    "title": "“Эрчим хүч-3 төсөл”-ийг хэрэгжүүлэх Зээлийн хэлэлцээрийг соёрхон баталлаа",
    "date": "2025-06-20",
    "category": "Хуралдааны тойм",
    "part": 1,
    "totalParts": 2,
    "content": "Улсын Их Хурлын чуулганы өнөөдөр (2025.06.20)-ийн үдээс өмнөх нэгдсэн хуралдаанаар хуулийн төслийг яаралтай хэлэлцэх эсэхийг шийдвэрлэж, “Эрчим хүч-3 төсөл”-ийг хэрэгжүүлэх Монгол Улс, Олон улсын сэргээн босголт, хөгжлийн банк хоорондын Зээлийн хэлэлцээрийг соёрхон батлах тухай хуулийн төслийг үргэлжлүүлэн хэлэлцлээ. Чуулганы нэгдсэн хуралдааны эхэнд Улсын Их Хурлын дарга Д. Амарбаясгалан өргөн мэдүүлсэн хуулийн төслүүдийг холбогдох байнгын хороодод хуваарилсан талаар танилцууллаа. Улсын Их Хурлын гишүүн М. Мандхай нарын есөн гишүүний энэ сарын 19-ний өдөр өргөн мэдүүлсэн Хүнсний тухай хуульд нэмэлт, өөрчлөлт оруулах тухай, Хөдөө аж ахуйн тухай хуулийн төсөл болон холбогдуулан боловсруулсан хуулийн төслүүдийг өргөн мэдүүлснийг Байгаль орчин, хүнс, хөдөө аж ахуйн байнгын хороонд, Улсын Их Хурлын гишүүн П. Сайнзориг нарын есөн гишүүний энэ сарын 19-ний өдөр өргөн мэдүүлсэн Харьяатын тухай хуульд нэмэлт оруулах тухай хуулийн төсөл болон холбогдуулан боловсруулсан хуулийн төслүүдийг Хууль зүйн байнгын хороонд, Улсын Их Хурлын гишүүн Б. Бат-Эрдэнэ нарын 10 гишүүний энэ сарын 19-нд өргөн мэдүүлсэн Монгол Улсын Их Хурлын тухай хуульд нэмэлт, өөрчлөлт оруулах тухай хуулийн төслийг Төрийн байгуулалтын байнгын хороонд, Засгийн газраас мөн энэ сарын 19-ний өдөр өргөн мэдүүлсэн Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслийг Төсвийн байнгын хороонд, Улсын Их Хурлын дэд дарга Б. Пүрэвдорж нарын гишүүдийн энэ сарын 19-нд өргөн мэдүүлсэн Нэмэгдсэн өртгийн албан татварын тухай хуульд өөрчлөлт оруулах тухай, Онцгой албан татварын тухай хуульд нэмэлт, өөрчлөлт оруулах тухай хуулийн төслийг Төсвийн байнгын хороонд, Улсын Их Хурлын гишүүн А. Ариунзаяа нарын есөн гишүүний энэ сарын 19-ний өдөр өдөр өргөн мэдүүлсэн Монгол Улсын Их Хурлын тухай хуульд нэмэлт өөрчлөлт оруулах тухай хуулийн төсөл болон уг хуулийн төсөлтэй холбогдуулан боловсруулсан хуулийн төслийг Төрийн байгуулалтын байнгын хороонд, Засгийн газраас энэ сарын 19-нд өргөн мэдүүлсэн Монгол Улсын 2024 оны Нэгдсэн төсвийн гүйцэтгэл, Засгйин газрын 2024 оны санхүүгийн нэгтгэсэн тайлан болон Монгол Улсын 2024 оны төсвийн гүйцэтгэл батлах тухай Улсын Их Хурлын тогтоолын төслийг Төсвийн байнгын хороонд тус тус хуваарилжээ. Засгийн газраас Гаалийн албан татвараас чөлөөлөх тухай хууль хүчингүй болсонд тооцох тухай хуулийн төслийг “Яаралтай” горимоор хэлэлцүүлэхээр өргөн мэдүүлснийг Улсын Их Хурлын дарга Д. Амарбаясгалан танилцуулж, энэ горимоор хэлэлцэхийг дэмжих эсэх талаар санал хураалт явуулсан юм. Санал хураалт явуулахын өмнө тэрбээр импортын гурилыг гаалийн албан татвараас чөлөөлсөн асуудал Улсын Их Хурлаар өмнө нь хэлэлцэгдсэн боловч 64 гишүүний дэмжлэг авч чадалгүй буцаагдсаныг сануулж, энэ асуудал хоёр талтай, дотоодын үйлдвэрлэгч нар, улаан буудайн тариаланчид, цаашилбал хэрэглэгчдэд хүндрэл, дарамт үүсэж буй тул зохицуулалтыг хийх нь зүйтэй гэсэн үүргийг Засгийн газрын гишүүн, Хүнс, хөдөө аж ахуй, хөнгөн үйлдвэрийн сайд Ж. Энхбаярт өгсний дагуу хууль хүчингүй болсонд тооцох тухай хуулийн төслийг өмнөхөөр нь хэвээр өргөн барихдаа дагаж гарах “Хууль батлагдсантай холбогдуулан авч хэрэгжүүлэх арга хэмжээний тухай” Улсын Их Хурлын тогтоол батлах хүсэлтийг тавьсан гэлээ. Санал хураалт явуулахад Улсын Их Хурлын чуулганы нэгдсэн хуралдаанд оролцсон гишүүдийн 68.6 хувь нь дэмжиж, хуулийн төслийг яаралтай хэлэлцэх нь зүйтэй гэж үзсэн тул Төсвийн байнгын хороонд шилжүүллээ. Дараа нь “Эрчим хүч-3 төсөл”-ийг хэрэгжүүлэх Монгол Улс, Олон улсын сэргээн босголт, хөгжлийн банк хоорондын Зээлийн хэлэлцээрийг соёрхон батлах тухай хуулийн төслийн хэлэлцүүлгийг үргэлжлүүлэв. Энэ хуулийн төслийг Засгийн газраас энэ оны тавдугаар сарын 16-нд өргөн мэдүүлсэн бөгөөд Улсын Их Хурлын чуулганы нэгдсэн хуралдаанаар энэ оны тавдугаар сарын 29-ны үдээс хойших хуралдаанаар хэлэлцэж эхэлсэн юм. Гэвч уг зээлийн хэлэлцээрт Говьсүмбэр аймгийн нэрийг Дундговь гэж андуурсан бичвэрийн алдаа байсан тул хэлэлцүүлгийг хойшлуулж, уг алдааг засуулахаар Засгийн газарт буцаасан юм. Алдааг залруулсныг Засгийн газрын Хэрэг эрхлэх газраас энэ оны тавдугаар сарын 30-ны өдөр албан бичгээр ирүүлсэн тул хэлэлцүүлгийг үргэлжлүүлэн явуулав. “Эрчим хүч-3 төсөл”-өөр Багануур-Чойр чиглэлийн 188 км цахилгаан дамжуулах агаарын шугамыг 220 кВ-ын хоёр хэлхээтэй болгох, Багануурын болон Чойрын дэд станцуудыг өргөтгөх юм. Үүнд зориулан Олон улсын сэргээн босголт, хөгжлийн банкнаас олгох 47.0 сая ам. долларын зээл нь 30 жилийн хугацаатай, эхний таван жилд үндсэн төлбөрөөс чөлөөлөгдөх нөхцөлтэй, баталгаат овернайт санхүүжилтийн хувьсах хүү /СОФР/ дээр 1.44 хувийн нэмэгдэл бүхий хүүтэй, банкны үйлчилгээний шимтгэл зээлийн дүнгийн 0.25 хувь байх юм. 2029 онд хэрэгжиж дуусах уг төслийн нэгжийн 840.0 мянган ам. долларын зардлыг улсын төсвөөс санхүүжүүлнэ. Улсын Их Хурлын чуулганы өнгөрөгч сарын 29-ны нэгдсэн хуралдаандь тавьсан хууль санаачлагчийн илтгэл болон Аюулгүй байдал, гадаад бодлогын байнгын хорооны санал дүгнэлттэй холбогдуулан Улсын Их Хурлын гишүүн Ц. Идэрбат, А. Ариунзаяа, Д. Пүрэвдаваа, Н. Алтаншагай нар асуулт асууж, үг хэллээ. Улсын Их Хурлын гишүүн Ц. Идэрбат БНСУ-ын Экзим банкны зээлийн санхүүжилтээр хэрэгжүүлж байгаа 10 аймгийн Дулааны цахилгааны станцын төслийн талаар тодруулга авч, Багануураас Чойбалсан чиглэлд татах 220квт-ын шугам сүлжээний ажил ямар түвшинд явааг болон Дорнодын цахилгаан станц болон нүүрсний уурхайн хооронд үнэ, тарифын үл олйголцол байгааг хэрхэн шийдвэрлэх талаар асуусан юм. Түүний асуултад Эрчим хүчний яамны Санхүү хөрөнгө оруулалтын газрын дарга О. Хуягцогт хариулахдаа Багануур-Өндөрхаан-Чойбалсан чиглэлийн 220квт-ын цахилгаан дамжуулах агаарын шугамын ажил Засгийн газрын үйл ажиллагааны хөтөлбөрт туссан талаар дурдаад, ирэх онуудын хөгжлийн төлөвлөгөөнд эрэмбэлэн тусгаж ажиллахаар төлөвлөсөн тухай ярив. Дорнод аймаг дахь Адуунчулууны нүүрсний уурхай бүтээгдэхүүнийхээ үнийг нэмснийг Эрчим хүчний зохицуулах хороо хянаж байгаа ажээ. 10 аймгийн Дулаан цахилгаан станцын төслийг гүйцэтгэж байсан БНСУ-ын компани дампуурсан талаарх асуудлыг тус улсын талд тавиад байгаа юм. Улсын Их Хурлын гишүүн А. Ариунзаяа Засгийн газарт шуурхай ажиллахыг даалгах талаар санал гаргаж, байгуулагдаад хоног хугацаа нь тоологдож эхэлсэн зээлийн хэлэлцээрүүдийг соёрхон батлах асуудал удаашрах нь хүү, санхүүгийн үр дагавартайг Бүгд Найрамдах Казахстан Улстай тэтгэврийн асуудлаар хамтран ажиллах тухай хэлэлцээрээр жишээлэн анхааруулсан бол Улсын Их Хурлын гишүүн Д. Пүрэвдаваа “Эрчим хүч-3 төсөл”-ийн эдийн засаг, санхүүгийн өгөөжийг хэрхэн тооцоолсон болон зээлийн хэлэлцээрт бичвэрийн алдаа гаргасан асуудалд хэрхэн хариуцлага тооцсон талаар асууж хариулт авсан юм. Улсын Их Хурлын гишүүн Н. Алтаншагай энэхүү төсөл Улаанбаатар хотын эрчим хүчний хангамжид ямар нөлөө үзүүлэх болон нийслэлийн алслагдсан гэр хорооллууд, шинэ суурьшлын бүсүүдэд буй айл, өрхүүдийн эрчим хүчний хүртээмж, чанарыг хэрхэн сайжруулах талаар асуув. Эрчим хүчний сайд Б."
  },
  {
    "id": "75107-2",
    "url": "https://www.parliament.mn/nn/75107/",
    "title": "“Эрчим хүч-3 төсөл”-ийг хэрэгжүүлэх Зээлийн хэлэлцээрийг соёрхон баталлаа",
    "date": "2025-06-20",
    "category": "Хуралдааны тойм",
    "part": 2,
    "totalParts": 2,
    "content": "Чойжилсүрэн Багануур-Чойр чиглэлийн 188 км цахилгаан дамжуулах агаарын шугамыг өргөтгөн сайжруулах “Эрчим хүч-3 төсөл” Улаанбаатар хотын цахилгаан хангамжийг өргөтгөхөд шууд нөлөө байхгүй гэдгийг тодотгож, Улаанбаатар хотын цахилгаан хангамжийг 2035 он хүртэл өргөжүүлэх, өргөтгөхөд нийт 2.0 тэрбум орчим ам. доллар шаардлагатай гэсэн судалгаа гарсан болон нийслэлийн Засаг даргын тамгын газартай хамтарсан ажлын хэсэг байгуулан ажиллаж байгааг мэдээлэв. Санхүүгийн эх үүсвэр дутагдалтай байгаагаас ажил удаашралтай явагдаж байгааг тэрбээр онцолсн юм. Улсын Их Хурлын гишүүд асуулт асууж, хариулт авч дууссаны дараа “Эрчим хүч-3 төсөл”-ийг хэрэгжүүлэх Монгол Улс, Олон улсын сэргээн босголт, хөгжлийн банк хоорондын Зээлийн хэлэлцээрийг соёрхон баталъя гэсэн Аюулгүй байдал, гадаад бодлогын байнгын хорооны саналаар санал хураалт явуулав. Улсын Их Хурлын чуулганы нэгдсэн хуралдаанд оролцсон гишүүдийн олонх Байнгын хорооны саналыг дэмжсэн тул Зээлийн хэлэлцээрийг соёрхон батлах тухай хуулийн төслийг эцэслэн баталсанд тооцлоо гэж Улсын Их Хурлын Хэвлэл мэдээллийн газраас мэдээлэв."
  },
  {
    "id": "75100-1",
    "url": "https://www.parliament.mn/nn/75100/",
    "title": "Ногоон санхүүжилтийн тогтолцоог бүрдүүлэх, эрх зүйн орчныг сайжруулах талаар авах арга хэмжээний тухай тогтоолын төслийг баталлаа",
    "date": "2025-06-19",
    "category": "Хуралдааны тойм",
    "part": 1,
    "totalParts": 2,
    "content": "УИХ-ын чуулганы /2025.06.19/ өнөөдрийн үдээс хойших нэгдсэн хуралдаанаар “Ногоон санхүүжилтийн тогтолцоог бүрдүүлэх, эрх зүйн орчныг сайжруулах талаар авах арга хэмжээний тухай” Улсын Их Хурлын тогтоолын төслийг хэлэлцлээ. Тус тогтоолын төслийг хэлэлцсэн тухай Эдийн засгийн байнгын хорооны санал, дүгнэлтийг УИХ-ын гишүүн Г. Лувсанжамц танилцууллаа. Тэрбээр, Байнгын хорооны хуралдаанаар тогтоолын төслийг хэлэлцэх үед Улсын Их Хурлын гишүүн П. Сайнзориг тогтоолын төслийн хүрээ нь Монгол Улсыг 2026 онд хөгжүүлэх үндсэн чиглэл болон, Монгол Улсын 2026 оны Улсын төсөвтэй уялдсан эсэх, ирэх жилийн Улсын төсөвт хэрхэн тусгах талаар тооцоо, судалгаа хийсэн эсэх, эдийн засагт үзүүлэх нөлөөллийн талаар хийсэн дүгнэлт байгаа эсэх, Сууц өмчлөгчдийн холбооны эрх зүйн байдлын тухай хуулийг тодорхой болгох, ногоон орон сууцны загвар, стандартын талаар мэдээлэлийн сан бүрдүүлсэн эсэх, бэлтгэл ажлын талаар асуулт асууж, хариулт авлаа. Мөн Улсын Их Хурлын гишүүн Л. Соронзонболд тогтоолын төслийн агаарын бохирдлыг бууруулах зорилгоор олгож байгаа холбогдох татаасыг дулаалгын бодлогод чиглүүлж, ногоон зээлийн хүүгийн татаасад шилжүүлэх арга хэмжээг үе шаттайгаар хэрэгжүүлж, зээлийн хүүг 6 хувиас ихгүйгээр тогтоох, монгол гэрийн дулаалгын нийт зардлын тодорхой хувийг орон нутгийн төсвөөс санхүүжүүлэх чиглэлээр холбогдох арга хэмжээг авах гэсэн заалтуудын талаар, Улсын Их Хурлын гишүүн П. Сайнзориг хуучны орон сууцуудыг дулаалах асуудлыг нийслэлд хариуцуулан, иргэд нь хариуцлагатай хамтран ажиллах нь зүйтэй талаар, мөн Сууц өмчлөгчдийн холбооны эрх зүйн байдлын тухай хуулийг боловсронгуй болгож Улсын Их Хуралд өргөн мэдүүлэх арга хэмжээг яаралтай авах, дулаалгын асуудлаа сэргээгдэх эрчим хүчээр шийдэж байгаа иргэдийг газрын төлбөрөөс тодорхой хугацаагаар чөлөөлөх гэх зэрэг урамшууллын системийн тогтолцоог бий болгох, ипотекийн зээлийн тодорхой хэсгийг банкнуудтай тохирч дахин төлөвлөлт, гэр хорооллын орчинд баригдаж байгаа орон сууцуудыг дэмжих, ногоон зээлийг стандартын шаардлага хангасан дулаан алдагдалгүй орон сууцад олгох, ногоон бодлогыг дэмжсэн суурь хуулийг санаачлах, Улсын Их Хурлын гишүүн Н. Батсүмбэрэл Улаанбаатар хотын стандартыг нийслэлийн дүүргүүдийн Тамгын газрууд хамтарч мөрдөх арга хэмжээг авах, орон нутгийн хэмжээнд ногоон орон сууцад олгох зээлийн хүртээмжийг бий болгох, Монголбанк ногоон санхүүжилтийн талаар бусад банкуудтайгаа хамтарч санаачлагатай ажиллах нь зүйтэй гэсэн саналуудыг хэлсэн болно. Тогтоолын төслийг Байнгын хорооны хуралдаанд оролцсон гишүүдийн олонх дэмжиж, Монгол Улсын Их Хурлын чуулганы хуралдааны дэгийн тухай хуулийн 45 дугаар зүйлийн 45.2 дахь хэсэгт заасныг баримтлан чуулганы нэгдсэн хуралдаанаар хэлэлцүүлж, батлуулах нь зүйтэй гэж үзлээ гэв. Тогтоолын төсөлтэй холбогдуулан УИХ-ын гишүүд асуулт асууж, хариулт авч, үг хэллээ. УИХ-ын гишүүн Г. Хосбаяр, Ц. Баатархүү, Г. Жаргалан нар малчдыг хямд эх үүсвэртэй орон сууцтай болох боломж буй эсэх, “Ногоон зээл”-ийн хэмжээ бага учраас шаардлагатай гэр хорооллын иргэд зээлд хамрагдаж чадахгүй байгаа талаар болон нэгдсэн бодлого буй эсэх талаар асуулаа. УИХ-ын гишүүн Г. Лувсанжамц, энэхүү тогтоолын төсөл Үндэсний дулаалгын бодлогыг хэрэгжүүлье гэж зорьж байна. Иргэн хүн бүрийн үүрэг чухал. Энэ жил 20 мянган өрхийн дулаалгын асуудлыг дэмжинэ. Харин 2026 онд 30 мянга болж нэмэгдэнэ. Ногоон зээлийн журам шинэчлэгдэж гарахаар хот, хөдөөгийн ялгаагүй зээлээр байшин, гэрээ дулаалах, барих боломж бүрдэнэ. Эрчим хүчний хэмнэлттэй, “ногоон зээл”-ийн шалгуурт гагцхүү нийцэх ёстой гэв. Түүний дараа Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслийн анхны хэлэлцүүлгийг хийв. Тус хуулийн төслийн анхны хэлэлцүүлэг явуулсан талаарх Хууль зүйн байнгын хорооны санал, дүгнэлтийг УИХ-ын гишүүн П. Сайнзориг танилцууллаа. Тэрбээр, Хууль зүйн байнгын хороо 2025 оны 06 дугаар сарын 18-ны өдрийн хуралдаанаараа хуулийн төслүүдийн анхны хэлэлцүүлгийг явуулсан бөгөөд Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.10 дахь хэсэгт заасны дагуу хуулийн төслүүдийг зүйл бүрээр хэлэлцсэн болно. Хуулийн төслийн анхны хэлэлцүүлгийг явуулах үед Улсын Их Хурлын гишүүн Б. Энхбаяр, Л. Соронзонболд, Д. Цогтбаатар болон Х. Баасанжаргал хуулийн төсөл болон зарчмын зөрүүтэй саналын томьёололтой холбогдуулан асуулт асууж, хариулт авсан болно. Хууль зүйн байнгын хорооны хуралдаанаар хуулийн төсөлтэй холбогдуулан ажлын хэсэг болон Улсын Их Хурлын гишүүн Б. Жаргалан, О. Номинчимэг нараас гаргасан саналуудыг Монгол Улсын Их Хурлын чуулганы хуралдааны дэгийн тухай хуулийн 39 дүгээр зүйлийн 39.20 дахь хэсэгт заасны дагуу хэлэлцэж, дараах санал, дүгнэлтийг чуулганы нэгдсэн хуралдаанд танилцуулж байна. Үүнд: 1. Мөрдөгч хэргийн оролцогчийн өөрийнх нь хүсэлтээр албан ёсоор бүртгүүлсэн цахим харилцаа холбооны хэрэгслийг ашиглан дуудан ирүүлэх, прокурорын мэдэгдэх хуудсыг хүргүүлэх зэрэг харилцааг тусгах; 2. Мөрдөн шалгах ажиллагааны болон прокурорын хянан шалгах ажиллагаа, шүүхийн хэлэлцүүлэг, шүүх хуралдааны тэмдэглэл зэрэгт нотлох баримтыг бэхжүүлэхдээ тэдгээрийг хэн, хэзээ, ямар эх сурвалжаас хэрхэн олж авсан талаар, мөн түүний онцлог шинжийн талаар, хадгалсан, шилжүүлсэн, хүлээн авсан шилжилт хөдөлгөөний талаар тусгах, цахим баримтыг бэхжүүлэхдээ цуглуулах, хадгалах, зөөвөрлөх явцад мэдээллийн аюулгүй байдлыг хэрхэн хангаж ажилласан талаар, хэрэглэсэн техник хэрэгслийн талаар тэмдэглэл үйлдэж, гэрэл зураг, дууны, дүрсний, дуу-дүрсний бичлэгээр давхар баталгаажуулах, цахим төхөөрөмжөөс өөрчлөгдсөн, устгасан мэдээллийг сэргээсэн тохиолдолд нотлох баримтад тооцож болох зэрэг зохицуулалтыг тусгах; 3. Мөрдөгч, прокурор нь яллагдагч, шүүгдэгчийг цагаатгах, хэргийг хөнгөрүүлэх нөхцөл байдлыг нотлох чиг үүргээ хэрэгжүүлээгүй бол яллагдагч, шүүгдэгч энэ талаарх нотлох баримтыг шүүхэд гаргах эрхийг баталгаажуулах; 4. Хэрэг хянан шийдвэрлэх ажиллагаанд хүний эрх, эрх чөлөөг зөрчихгүй байх хууль зүйн баталгааг бүрдүүлэх, хариуцлагын тогтолцоог бэхжүүлэх хүрээнд эрүү, иргэн, захиргаа, зөрчлийн хэргийн хавтаст хэргийг цахимжуулах, хэрэг хянан шийдвэрлэх ажиллагаанд оролцогч байгууллагуудын цахим мэдээллийн санг нэгтгэн холбох, цахим системийн ашиглалт, хамгаалалт, аюулгүй байдлыг хангахтай холбоотой асуудлыг нэгдсэн цогц байдлаар зохицуулж, процессын нэгдмэл нэг журам, нэгдсэн платформд шилжүүлэх шаардлагуудыг харгалзан хавтаст хэргийг цахимжуулах, цахим суурьтай нотлох баримтыг шүүх хуралдаанд шинжлэн судлах, цахим суурьтай нотлох баримтыг үнэлэх журмын зохицуулалтыг төслөөс хасах зэрэг зохицуулалтуудыг тусгалаа гэв. Байнгын хорооны санал, дүгнэлттэй холбогдуулан УИХ-ын гишүүд асуулт асууж, хариулт авч, үг хэллээ. Түүний дараа тус хуулийн төсөлтэй холбогдуулан зарчмын зөрүүтэй 27 саналын томьёоллоор санал хурааж, шийдвэрлэлээ. Эрүүгийн хэрэг хянан шийдвэрлэх тухай хуульд нэмэлт, өөрчлөлт оруулах тухай хуулийн төсөл болон хамт өргөн мэдүүлсэн хуулийн төслийг эцсийн хэлэлцүүлэгт бэлтгүүлэхээр холбогдох байнгын хороонд шилжүүллээ."
  },
  {
    "id": "75100-2",
    "url": "https://www.parliament.mn/nn/75100/",
    "title": "Ногоон санхүүжилтийн тогтолцоог бүрдүүлэх, эрх зүйн орчныг сайжруулах талаар авах арга хэмжээний тухай тогтоолын төслийг баталлаа",
    "date": "2025-06-19",
    "category": "Хуралдааны тойм",
    "part": 2,
    "totalParts": 2,
    "content": "Хуралдаан үргэлжлэн Төрийн албаны зөвлөлийн гишүүнээс чөлөөлөх болон томилох https://www. parliament. mn/nn/75097 асуудлыг хэлэлцэн шийдвэрлэлээ. Үдээс хойших хуралдааны эхэнд хэлэлцсэн “Ногоон санхүүжилтийн тогтолцоог бүрдүүлэх, эрх зүйн орчныг сайжруулах талаар авах арга хэмжээний тухай” Улсын Их Хурлын тогтоолын төслийг батлах эсэх асуудлаар санал хурааж, олонхийн саналаар тогтоолын төсөл батлагдлаа. Хууль санаачлагчийн илтгэлийг УИХ-ын гишүүн Б. Түвшин танилцуулсан юм. Тэрбээр, Хууль санаачлагчид хуулийн төслийг хүн, хуулийн этгээдийн ажил, бизнес, үйл ажиллагаа чөлөөтэй эрхлэх таатай орчныг бүрдүүлэх, ачааллыг бууруулах, ашиг орлого, өрсөлдөх чадвар, ажлын байр нэмэгдүүлэх, цаашлаад далд эдийн засгийг ил болгож, чөлөөт зах зээлийн харилцааг тэлж, татвар, нийгмийн даатгалын сангийн орлогыг нэмэгдүүлэх хэрэгцээ, шаардлагыг харгалзан боловсруулжээ. Хуулийн төсөлд, ажил гүйцэтгэх, хөлсөөр ажиллах болон тэдгээртэй адилтгах гэрээний орлогыг нийгмийн даатгалын шимтгэл ногдох орлогоос хасах, эдгээр гэрээний үндсэн дээр хүнийг ажиллуулж, цалин хөлс олгосон тохиолдолд тухайн хугацаанд ногдох нийгмийн даатгалын шимтгэлийг ажил олгогчоор нөхөн төлүүлэх, мөн хоол, унаа, орон сууцны ашиглалтын төлбөр, түлээ, нүүрсний мөнгийг нийгмийн даатгалын шимтгэл ногдох орлогоос хасахаар заасан байна. Түүнчлэн ажил олгогчийн нийгмийн даатгалын шимтгэл төлөх сарын цалин хөлс, түүнтэй адилтгах орлогын дээд хэмжээг ажилтны нэгэн адилаар тухайн үед мөрдөж байгаа сарын хөдөлмөрийн хөлсний доод хэмжээг 10 дахин нэмэгдүүлсэнтэй тэнцүү хэмжээгээр тогтоохоор тусгажээ. Хуулийн төсөл батлагдсанаар хүн, хуулийн этгээдийн бизнес эрхлэх таатай орчин бүрдэж, эдийн засаг, хууль зүйн дарамт, эрсдэл буурч, тэдгээрийн ашиг орлого, үйл ажиллагааны төрөл нэмэгдэх, ажил олгогчийн нийгмийн даатгалын шимтгэлийн ачаалал буурч ажилтнуудынхаа цалин хөлсийг нэмэх, нийгмийн асуудлыг шийдвэрлэх, хөнгөвчлөх боломж нэмэгдэх, ажилтны ашиг орлого, худалдан авах чадвар сайжирч, хэрэглээ өсөх, ажлын байр нэмэгдэж, хөдөлмөр эрхлэлтийн түвшин өсөж, ажилгүйдэл буурах, бичил, жижиг, дунд бизнес эрхлэгчдийн өрсөлдөх чадвар нэмэгдэх, улсын эдийн засгийн эргэлт сайжрах, юмны үнэ буурах зэрэг нийгэм, эдийн засгийн болон хууль хоорондын зөрчил арилгах зэрэг эрх зүйн эерэг нөлөөтэй гэв. Хуулийн төслийг хэлэлцэж буйтай холбогдуулан Сангийн сайд Б. Жавхлан байр сууриа илэрхийллээ. Тэрбээр тус хуулийн төслийг хэлэлцэхийг дэмжих боломжгүй гэж үзэж буй үндэслэлээ ийн тайлбарлав. Тэрбээр, энэхүү хуулийн төсөл батлагдсанаар Нийгмийн даатгалын сангийн орлого 1.1 их наяд төгрөгөөр буурахаар байна. Ингэсэн тохиолдолд тус сангийн зарлагыг 1.1 их наяд төгрөгөөр буюу 20 шахам хувиар бууруулах шаардлагатай. Эсвэл ийм хэмжээгээр санд татаас олгох буюу татвар төлөгчдийн нуруун дээр энэ ачааллыг үүрүүлэх нөхцөл байдал үүсэхээр байна. Нийгмийн даатгалын сан нь ажил олгогч, даатгуулагч, төрөөс төлсөн шимтгэлээс бүрдэж, буцаад зардал гаргадаг. Нийгмийн даатгалын сангийн орлогыг бууруулж байгаа нөхцөлд нөгөө талд улсын төсвийн татаас нэмэгдэх сөрөг үр дагавар үүснэ. Улсын төсөвт ирэх ачааллыг тооцоолох шаардлагатай. Мөн орлогоо бууруулаад, зардал нь өсөөд байвал сангийн орлого, зарлагын тэнцвэртэй байдал алдагдана. Тооцоотой, судалгаатай, зардлаа хэрхэх талаар бодох нь зүйтэй. Салбарын яамнаас нийгмийн даатгалын шинэчлэл хийхээр холбогдох хуулиудыг боловсруулсан байна. Тэдгээр хуулиудтай нийцүүлж, нийгмийн даатгалын шинэчлэлийг цогцоор нь авч үзэх саналтай байна гэв. Тус хуулийн төслийг УИХ-ын Нийгмийн бодлогын байнгын хорооны хэлэлцсэн санал, дүгнэлтийг УИХ-ын гишүүн Ц. Баатархүү танилцууллаа. Тэрбээр, Байнгын хорооны хуралдаанаар хуулийн төслийг хэлэлцэх үед Улсын Их Хурлын гишүүн А. Ариунзаяа хуулийн төслийн хүрээнд цалинд үндэслэсэн болон нэрийн дансны аргаар тэтгэвэр бодоход ямар ялгаа зааг гарч байгаа талаар, Улсын Их Хурлын гишуун Л. Энхнасан хуулийн тесел батлагдсанаар гарах зардлын тооцооллын талаар, Улсын Их Хурлын гишүүн Д.Үүрийнтуяа 3асгийн газраас өргөн барихаар боловсруулж буй хуулийн теслийн үзэл баримтлал, хэзээ өргөн барихаар бэлтгэж байгаа, Улсын Их Хурлын гишүүдийн өргөн барьсан хуулийн төсөлтэй нэгтгэн хэлэлцэх боломжтой эcэх, нийгмийн даатгалын удирдлагын бүтэц, түүний зардлын талаар, Улсын Их Хурлын гишүүн Ц. Идэрбат хуулийн төслийн хүрээнд иргэнд нийгмийн даатгалын шимтгэлийг төлөх эсэх сонголтыг өгч болох талаар, хуулийн төслийг хэрэгжүүлэхтэй холбогдуулан гарах зардлын тооцоолол зөрж байгаа талаар, Улсын Их Хурлын гишүүн О. Саранчулуун бүрэн болон хувь тэнцүүлсэн хегжлийн бэрхшээлтэй тэтгэвэр авагчийн тоо, хөгжлийн бэрхшээлтэй ажил хайгчдын тоо, хуулийн төслийг баталснаар хегжлийн бэрхшээлтэй иргэдэд ирэх ачаалал болон 3асгийн газраас боловсруулж буй хуулийн төслийн хүрээнд хөгжлийн бэрхшээлтэй иргэдийг хэрхэн дэмжих талаар, Улсын Их Хурлын гишүүн С. Зулпхар хуулийн төслийг баталснаар өндөр насны тэтгэврээс гадна нийгмийн даатгалын сангаас oлrox жирэмсний, амаржсаны, тэжээгчээ алдсаны, ажилгүйдлийн гэх мэт олон тэтгэмж, төлбөрүүдэд хэрхэн нөлөөлөх талаар, Улсын Их Хурлын гишүүн С. Эрдэнэбат Нийгмийн даатгалын Үндэсний зөвлөлөөс санал авсан эсэх, нийгмийн даатгалын шимтгэл төлөх цалингийн дээд хэмжээнээс илүү цалин авдаг ажилтны тооны талаар, Улсын Их Хурлын гишүүн Э. Шижир нийгмийн даатгалын шимтгэлээс татвар авч байгаа эсэх талаар тус тус асуулт асууж, хариулт авсан. Хуулийн төсөлтэй холбогдуулан Улсын Их Хурлын гишүүн Д.Үүрийнтуяа Төсвийн тухай хуулийн хүрээнд хуулийн төслийн хэрэгжих хугацааг дараа жилээс хэрэгжүүлэхээр зохицуулах боломжтой талаар, Улсын Их Хурлын гишүүн Б. Түвшин нийгмийн даатгалын шимтгэлийн дарамт бизнес эрхлэгчдэд хүндээр тусаж байгаа нь ирээдүйд ажил олгогч болон нийгмийн даатгалын сандаа алдагдалтай тул одооноос тодорхой зохицуулалт хийж эхлэх нь зүйтэй талаар, Улсын Их Хурлын гишуун Ж. Баясгалан, Х. Болормаа, С. Зулпхар, О. Саранчулуун нар Засгийн газраас боловсруулж буй хуулийн төслөө шуурхай бэлтгэж Улсын Их Хуралд өргөн мэдүүлэх талаар, Улсын Их Хурлын гишүүн Э. Шижир Засгийн газрын харьяа байгууллагууд Улсын Их Хурлын гишүүдэд хуулийн төсөл боловсруулахад мэргэжил, арга зүйн туслалцаа үзүүлэхэд анхаарах талаар тус тус санал хэлсэн. Нийгмийн даатгалын ерөнхий хуульд нэмэлт, өөрчлөлт оруулах тухай хуулийн төслийг Байнгын хорооны хуралдаанд оролцсон гишүүдийн олонх буюу 92.9 хувийн саналаар үзэл баримтлалын хүрээнд хэлэлцэхийг дэмжсэн болно гэв. Хууль санаачлагийн илтгэл болон байнгын хорооны санал, дүгнэлттэй холбогдуулан УИХ-ын гишүүд асуулт асууж, санал хэллээ. Хэлэлцүүлгийн явцад УИХ-ын гишүүн Б. Түвшин тус хуулийн төслийг хэлэлцэх эсэх асуудлыг хойшлуулах горимын санал гаргаж, нэгдсэн хуралдаанд оролцсон гишүүдийн олонх дэмжлээ гэж УИХ-ын Хэвлэл мэдээллийн газраас мэдээллээ."
  }
]